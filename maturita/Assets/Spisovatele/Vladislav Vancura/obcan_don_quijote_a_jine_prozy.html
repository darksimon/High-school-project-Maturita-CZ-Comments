<!DOCTYPE HTML PUBLIC "-//W3C//DTD HTML 4.01 Transitional//EN">
<html><head>
<meta http-equiv="Content-Type" content="text/html; charset=utf-8">
<meta name="Generator" content="Microsoft Word 10 (filtered)"><title>Občan Don Quijote a jiné prózy</title>

<style>
<!--
/* Font Definitions */
@font-face
{font-family:Wingdings;
panose-1:5 0 0 0 0 0 0 0 0 0;}
@font-face
{font-family:Tahoma;
panose-1:2 11 6 4 3 5 4 4 2 4;}
@font-face
{font-family:"Book Antiqua";
panose-1:2 4 6 2 5 3 5 3 3 4;}
@font-face
{font-family:Cambria;
panose-1:2 4 5 3 5 4 6 3 2 4;}
@font-face
{font-family:Calibri;
panose-1:2 15 5 2 2 2 4 3 2 4;}
/* Style Definitions */
p.MsoNormal, li.MsoNormal, div.MsoNormal
{margin:0cm;
margin-bottom:.0001pt;
font-size:12.0pt;
font-family:"Times New Roman";}
h1
{margin-top:12.0pt;
margin-right:0cm;
margin-bottom:3.0pt;
margin-left:0cm;
page-break-after:avoid;
font-size:16.0pt;
font-family:Arial;}
h2
{margin-top:12.0pt;
margin-right:0cm;
margin-bottom:3.0pt;
margin-left:0cm;
page-break-after:avoid;
font-size:14.0pt;
font-family:Arial;
font-style:italic;}
h3
{margin-top:12.0pt;
margin-right:0cm;
margin-bottom:3.0pt;
margin-left:0cm;
page-break-after:avoid;
font-size:13.0pt;
font-family:Arial;}
h4
{margin-top:12.0pt;
margin-right:0cm;
margin-bottom:3.0pt;
margin-left:0cm;
page-break-after:avoid;
font-size:14.0pt;
font-family:"Times New Roman";}
p.MsoToc1, li.MsoToc1, div.MsoToc1
{margin:0cm;
margin-bottom:.0001pt;
font-size:11.0pt;
font-family:"Book Antiqua";}
p.MsoToc2, li.MsoToc2, div.MsoToc2
{margin-top:0cm;
margin-right:0cm;
margin-bottom:0cm;
margin-left:11.0pt;
margin-bottom:.0001pt;
font-size:11.0pt;
font-family:"Book Antiqua";}
p.MsoToc3, li.MsoToc3, div.MsoToc3
{margin-top:0cm;
margin-right:0cm;
margin-bottom:0cm;
margin-left:22.0pt;
margin-bottom:.0001pt;
font-size:11.0pt;
font-family:"Book Antiqua";}
p.MsoToc4, li.MsoToc4, div.MsoToc4
{margin-top:0cm;
margin-right:0cm;
margin-bottom:0cm;
margin-left:36.0pt;
margin-bottom:.0001pt;
font-size:11.0pt;
font-family:"Book Antiqua";}
p.MsoFootnoteText, li.MsoFootnoteText, div.MsoFootnoteText
{margin:0cm;
margin-bottom:.0001pt;
font-size:10.0pt;
font-family:"Times New Roman";}
p.MsoCommentText, li.MsoCommentText, div.MsoCommentText
{margin:0cm;
margin-bottom:.0001pt;
font-size:10.0pt;
font-family:"Times New Roman";}
p.MsoHeader, li.MsoHeader, div.MsoHeader
{margin:0cm;
margin-bottom:.0001pt;
font-size:12.0pt;
font-family:"Times New Roman";}
p.MsoFooter, li.MsoFooter, div.MsoFooter
{margin:0cm;
margin-bottom:.0001pt;
font-size:12.0pt;
font-family:"Times New Roman";}
span.MsoFootnoteReference
{font-family:"Times New Roman";
vertical-align:super;}
span.MsoCommentReference
{font-family:"Times New Roman";}
span.MsoPageNumber
{font-family:"Times New Roman";}
p.MsoBodyText, li.MsoBodyText, div.MsoBodyText
{margin-top:0cm;
margin-right:0cm;
margin-bottom:6.0pt;
margin-left:0cm;
font-size:12.0pt;
font-family:"Times New Roman";}
a:link, span.MsoHyperlink
{font-family:"Times New Roman";
color:blue;
text-decoration:underline;}
a:visited, span.MsoHyperlinkFollowed
{color:purple;
text-decoration:underline;}
p.MsoDocumentMap, li.MsoDocumentMap, div.MsoDocumentMap
{margin:0cm;
margin-bottom:.0001pt;
background:navy;
font-size:12.0pt;
font-family:Tahoma;}
p.MsoCommentSubject, li.MsoCommentSubject, div.MsoCommentSubject
{margin:0cm;
margin-bottom:.0001pt;
font-size:10.0pt;
font-family:"Times New Roman";
font-weight:bold;}
span.Nadpis1Char
{font-family:Cambria;
font-weight:bold;}
span.Nadpis2Char
{font-family:Cambria;
font-weight:bold;
font-style:italic;}
span.Nadpis3Char
{font-family:Cambria;
font-weight:bold;}
span.Nadpis4Char
{font-family:Calibri;
font-weight:bold;}
p.Text, li.Text, div.Text
{margin:0cm;
margin-bottom:.0001pt;
text-align:justify;
text-indent:17.0pt;
font-size:12.0pt;
font-family:"Times New Roman";}
span.RozloendokumentuChar
{font-family:Tahoma;}
span.TextpoznpodarouChar
{font-family:"Times New Roman";}
span.ZkladntextChar
{font-family:"Times New Roman";}
p.ebookpodpis, li.ebookpodpis, div.ebookpodpis
{margin-top:12.0pt;
margin-right:14.2pt;
margin-bottom:12.0pt;
margin-left:0cm;
text-align:right;
font-size:11.0pt;
font-family:"Book Antiqua";}
p.ebookpodpiskurziva, li.ebookpodpiskurziva, div.ebookpodpiskurziva
{margin-top:12.0pt;
margin-right:14.2pt;
margin-bottom:12.0pt;
margin-left:0cm;
text-align:right;
font-size:11.0pt;
font-family:"Book Antiqua";
font-style:italic;}
p.ebookpodpistucne, li.ebookpodpistucne, div.ebookpodpistucne
{margin-top:12.0pt;
margin-right:14.2pt;
margin-bottom:12.0pt;
margin-left:0cm;
text-align:right;
font-size:11.0pt;
font-family:"Book Antiqua";
font-weight:bold;}
p.e-bookdopis, li.e-bookdopis, div.e-bookdopis
{margin-top:0cm;
margin-right:14.2pt;
margin-bottom:0cm;
margin-left:14.2pt;
margin-bottom:.0001pt;
text-align:justify;
text-indent:14.2pt;
font-size:11.0pt;
font-family:"Book Antiqua";}
span.e-bookdopiskurzivaChar
{font-family:"Book Antiqua";
font-style:italic;}
p.e-booklicenceparagraf, li.e-booklicenceparagraf, div.e-booklicenceparagraf
{margin-top:0cm;
margin-right:0cm;
margin-bottom:6.0pt;
margin-left:0cm;
text-align:center;
font-size:16.0pt;
font-family:"Book Antiqua";
font-weight:bold;}
p.e-bookdopisdoprava, li.e-bookdopisdoprava, div.e-bookdopisdoprava
{margin-top:0cm;
margin-right:14.2pt;
margin-bottom:0cm;
margin-left:14.2pt;
margin-bottom:.0001pt;
text-align:right;
font-size:11.0pt;
font-family:"Book Antiqua";}
p.e-bookdopiskurziva, li.e-bookdopiskurziva, div.e-bookdopiskurziva
{margin-top:6.0pt;
margin-right:14.2pt;
margin-bottom:6.0pt;
margin-left:14.2pt;
text-align:justify;
text-indent:14.2pt;
font-size:11.0pt;
font-family:"Book Antiqua";
font-style:italic;}
p.e-bookdopiskurzivadoprava, li.e-bookdopiskurzivadoprava, div.e-bookdopiskurzivadoprava
{margin-top:0cm;
margin-right:14.2pt;
margin-bottom:0cm;
margin-left:14.2pt;
margin-bottom:.0001pt;
text-align:right;
font-size:11.0pt;
font-family:"Book Antiqua";
font-style:italic;}
p.e-bookdopistucne, li.e-bookdopistucne, div.e-bookdopistucne
{margin-top:0cm;
margin-right:14.2pt;
margin-bottom:0cm;
margin-left:14.2pt;
margin-bottom:.0001pt;
text-indent:14.2pt;
font-size:11.0pt;
font-family:"Book Antiqua";
font-weight:bold;}
p.e-bookdopistucnedoprava, li.e-bookdopistucnedoprava, div.e-bookdopistucnedoprava
{margin-top:0cm;
margin-right:14.2pt;
margin-bottom:0cm;
margin-left:14.2pt;
margin-bottom:.0001pt;
text-align:right;
font-size:11.0pt;
font-family:"Book Antiqua";
font-weight:bold;}
p.e-bookhypertext11b, li.e-bookhypertext11b, div.e-bookhypertext11b
{margin-top:0cm;
margin-right:0cm;
margin-bottom:6.0pt;
margin-left:0cm;
font-size:11.0pt;
font-family:"Book Antiqua";
color:blue;
text-decoration:underline;}
p.e-bookhypertext9b, li.e-bookhypertext9b, div.e-bookhypertext9b
{margin:0cm;
margin-bottom:.0001pt;
font-size:9.0pt;
font-family:"Book Antiqua";
color:blue;
text-decoration:underline;}
p.e-booklicenceobrazek, li.e-booklicenceobrazek, div.e-booklicenceobrazek
{margin-top:6.0pt;
margin-right:0cm;
margin-bottom:4.5pt;
margin-left:0cm;
text-align:center;
font-size:9.0pt;
font-family:"Book Antiqua";}
p.e-booklicencetext, li.e-booklicencetext, div.e-booklicencetext
{margin:0cm;
margin-bottom:.0001pt;
text-align:center;
font-size:9.0pt;
font-family:"Book Antiqua";}
p.e-booknadpis1, li.e-booknadpis1, div.e-booknadpis1
{margin-top:6.0pt;
margin-right:0cm;
margin-bottom:12.0pt;
margin-left:0cm;
text-align:center;
page-break-before:always;
text-autospace:none;
font-size:20.0pt;
font-family:"Book Antiqua";
font-weight:bold;}
p.e-booknadpis1bezodstarankovani, li.e-booknadpis1bezodstarankovani, div.e-booknadpis1bezodstarankovani
{margin-top:6.0pt;
margin-right:0cm;
margin-bottom:12.0pt;
margin-left:0cm;
text-align:center;
page-break-after:avoid;
font-size:18.0pt;
font-family:"Book Antiqua";
font-weight:bold;}
p.e-booknadpis2, li.e-booknadpis2, div.e-booknadpis2
{margin-top:6.0pt;
margin-right:0cm;
margin-bottom:12.0pt;
margin-left:0cm;
text-align:center;
page-break-before:always;
page-break-after:avoid;
text-autospace:none;
font-size:16.0pt;
font-family:"Book Antiqua";
font-weight:bold;}
p.e-booknadpis2bezodstrankovani, li.e-booknadpis2bezodstrankovani, div.e-booknadpis2bezodstrankovani
{margin-top:6.0pt;
margin-right:0cm;
margin-bottom:12.0pt;
margin-left:0cm;
text-align:center;
page-break-after:avoid;
text-autospace:none;
font-size:16.0pt;
font-family:"Book Antiqua";
font-weight:bold;}
p.e-booknadpis3, li.e-booknadpis3, div.e-booknadpis3
{margin-top:6.0pt;
margin-right:0cm;
margin-bottom:12.0pt;
margin-left:0cm;
text-align:center;
page-break-before:always;
page-break-after:avoid;
font-size:14.0pt;
font-family:"Book Antiqua";
font-weight:bold;}
p.e-booknadpis3bezodstrankovani, li.e-booknadpis3bezodstrankovani, div.e-booknadpis3bezodstrankovani
{margin-top:6.0pt;
margin-right:0cm;
margin-bottom:12.0pt;
margin-left:0cm;
text-align:center;
page-break-after:avoid;
font-size:14.0pt;
font-family:"Book Antiqua";
font-weight:bold;}
p.e-booknadpis4, li.e-booknadpis4, div.e-booknadpis4
{margin-top:6.0pt;
margin-right:0cm;
margin-bottom:6.0pt;
margin-left:0cm;
text-align:center;
page-break-before:always;
font-size:12.0pt;
font-family:"Book Antiqua";
font-weight:bold;}
p.e-booknadpis4bezodstrankovani, li.e-booknadpis4bezodstrankovani, div.e-booknadpis4bezodstrankovani
{margin-top:6.0pt;
margin-right:0cm;
margin-bottom:12.0pt;
margin-left:0cm;
text-align:center;
page-break-after:avoid;
font-size:12.0pt;
font-family:"Book Antiqua";
font-weight:bold;}
p.e-bookobalkaaupoutavka, li.e-bookobalkaaupoutavka, div.e-bookobalkaaupoutavka
{margin:0cm;
margin-bottom:.0001pt;
text-align:center;
text-autospace:none;
font-size:20.0pt;
font-family:"Book Antiqua";}
p.e-bookobsah, li.e-bookobsah, div.e-bookobsah
{margin-top:0cm;
margin-right:0cm;
margin-bottom:12.0pt;
margin-left:0cm;
text-align:center;
page-break-before:always;
font-size:12.0pt;
font-family:"Book Antiqua";
font-weight:bold;}
p.e-bookodsazenixradku6bza, li.e-bookodsazenixradku6bza, div.e-bookodsazenixradku6bza
{margin-top:12.0pt;
margin-right:0cm;
margin-bottom:6.0pt;
margin-left:0cm;
font-size:11.0pt;
font-family:"Book Antiqua";}
p.e-bookodsazenixradku6bzakurziva, li.e-bookodsazenixradku6bzakurziva, div.e-bookodsazenixradku6bzakurziva
{margin-top:12.0pt;
margin-right:0cm;
margin-bottom:6.0pt;
margin-left:0cm;
font-size:11.0pt;
font-family:"Book Antiqua";
font-style:italic;}
p.e-bookodsazenixradku6bzatucne, li.e-bookodsazenixradku6bzatucne, div.e-bookodsazenixradku6bzatucne
{margin-top:12.0pt;
margin-right:0cm;
margin-bottom:6.0pt;
margin-left:0cm;
font-size:11.0pt;
font-family:"Book Antiqua";
font-weight:bold;}
p.e-bookodsazenixradkudopis6bza, li.e-bookodsazenixradkudopis6bza, div.e-bookodsazenixradkudopis6bza
{margin-top:12.0pt;
margin-right:0cm;
margin-bottom:6.0pt;
margin-left:14.2pt;
font-size:11.0pt;
font-family:"Book Antiqua";}
p.e-bookodsazenixradkudopis6bzakurziva, li.e-bookodsazenixradkudopis6bzakurziva, div.e-bookodsazenixradkudopis6bzakurziva
{margin-top:12.0pt;
margin-right:0cm;
margin-bottom:6.0pt;
margin-left:14.2pt;
font-size:11.0pt;
font-family:"Book Antiqua";
font-style:italic;}
p.e-bookodsazenixradkudopis6bzatucne, li.e-bookodsazenixradkudopis6bzatucne, div.e-bookodsazenixradkudopis6bzatucne
{margin-top:12.0pt;
margin-right:0cm;
margin-bottom:6.0pt;
margin-left:14.2pt;
font-size:11.0pt;
font-family:"Book Antiqua";
font-weight:bold;}
p.e-bookpoznamka, li.e-bookpoznamka, div.e-bookpoznamka
{margin-top:0cm;
margin-right:0cm;
margin-bottom:6.0pt;
margin-left:0cm;
text-align:justify;
font-size:11.0pt;
font-family:"Book Antiqua";
font-style:italic;}
span.e-bookpoznamkaChar
{font-family:"Book Antiqua";
font-style:italic;}
p.e-bookprozatextdoprava, li.e-bookprozatextdoprava, div.e-bookprozatextdoprava
{margin:0cm;
margin-bottom:.0001pt;
text-align:right;
font-size:11.0pt;
font-family:"Book Antiqua";}
p.e-bookprozatextkurziva, li.e-bookprozatextkurziva, div.e-bookprozatextkurziva
{margin:0cm;
margin-bottom:.0001pt;
text-align:justify;
text-indent:14.2pt;
font-size:11.0pt;
font-family:"Book Antiqua";
font-style:italic;}
p.e-bookprozatextkurzivadoprava, li.e-bookprozatextkurzivadoprava, div.e-bookprozatextkurzivadoprava
{margin:0cm;
margin-bottom:.0001pt;
text-align:right;
font-size:11.0pt;
font-family:"Book Antiqua";
font-style:italic;}
p.e-bookprozatext, li.e-bookprozatext, div.e-bookprozatext
{margin:0cm;
margin-bottom:.0001pt;
text-align:justify;
text-indent:14.2pt;
font-size:11.0pt;
font-family:"Book Antiqua";}
p.e-bookprozatexttucne, li.e-bookprozatexttucne, div.e-bookprozatexttucne
{margin:0cm;
margin-bottom:.0001pt;
text-align:justify;
text-indent:14.2pt;
font-size:11.0pt;
font-family:"Book Antiqua";
font-weight:bold;}
p.e-bookprozatexttucnedoprava, li.e-bookprozatexttucnedoprava, div.e-bookprozatexttucnedoprava
{margin:0cm;
margin-bottom:.0001pt;
text-align:right;
font-size:11.0pt;
font-family:"Book Antiqua";
font-weight:bold;}
p.e-booktextvenovani, li.e-booktextvenovani, div.e-booktextvenovani
{margin:0cm;
margin-bottom:.0001pt;
text-align:center;
font-size:11.0pt;
font-family:"Book Antiqua";
font-weight:bold;
font-style:italic;}
p.e-booktirazacitacetext, li.e-booktirazacitacetext, div.e-booktirazacitacetext
{margin:0cm;
margin-bottom:.0001pt;
text-align:justify;
font-size:11.0pt;
font-family:"Book Antiqua";}
p.e-booktirazacitacetextkurziva, li.e-booktirazacitacetextkurziva, div.e-booktirazacitacetextkurziva
{margin:0cm;
margin-bottom:.0001pt;
text-align:justify;
font-size:11.0pt;
font-family:"Book Antiqua";
font-style:italic;}
p.e-booktirazodsazeni6b, li.e-booktirazodsazeni6b, div.e-booktirazodsazeni6b
{margin-top:0cm;
margin-right:0cm;
margin-bottom:6.0pt;
margin-left:0cm;
text-align:justify;
font-size:11.0pt;
font-family:"Book Antiqua";}
p.e-booktirazautoradilo, li.e-booktirazautoradilo, div.e-booktirazautoradilo
{margin:0cm;
margin-bottom:.0001pt;
font-size:14.0pt;
font-family:"Book Antiqua";
font-weight:bold;}
p.e-booktiraztexttucne, li.e-booktiraztexttucne, div.e-booktiraztexttucne
{margin:0cm;
margin-bottom:.0001pt;
font-size:11.0pt;
font-family:"Book Antiqua";
font-weight:bold;}
p.e-bookverse, li.e-bookverse, div.e-bookverse
{margin-top:0cm;
margin-right:0cm;
margin-bottom:0cm;
margin-left:1.0cm;
margin-bottom:.0001pt;
font-size:11.0pt;
font-family:"Book Antiqua";}
span.e-bookverseChar
{font-family:"Book Antiqua";}
p.e-bookverse6bza, li.e-bookverse6bza, div.e-bookverse6bza
{margin-top:0cm;
margin-right:0cm;
margin-bottom:6.0pt;
margin-left:1.0cm;
font-size:11.0pt;
font-family:"Book Antiqua";}
p.e-bookverse6bzakurziva, li.e-bookverse6bzakurziva, div.e-bookverse6bzakurziva
{margin-top:0cm;
margin-right:0cm;
margin-bottom:6.0pt;
margin-left:1.0cm;
font-size:11.0pt;
font-family:"Book Antiqua";
font-style:italic;}
p.e-bookverse6bzatucne, li.e-bookverse6bzatucne, div.e-bookverse6bzatucne
{margin-top:0cm;
margin-right:0cm;
margin-bottom:6.0pt;
margin-left:1.0cm;
font-size:11.0pt;
font-family:"Book Antiqua";
font-weight:bold;}
p.e-bookversekurziva, li.e-bookversekurziva, div.e-bookversekurziva
{margin-top:0cm;
margin-right:0cm;
margin-bottom:0cm;
margin-left:1.0cm;
margin-bottom:.0001pt;
font-size:11.0pt;
font-family:"Book Antiqua";
font-style:italic;}
p.e-bookversetucne, li.e-bookversetucne, div.e-bookversetucne
{margin-top:0cm;
margin-right:0cm;
margin-bottom:0cm;
margin-left:1.0cm;
margin-bottom:.0001pt;
font-size:11.0pt;
font-family:"Book Antiqua";
font-weight:bold;}
span.TextkomenteChar
{font-family:"Times New Roman";}
span.PedmtkomenteChar
{font-family:"Times New Roman";
font-weight:bold;}
span.TextbublinyChar
{font-family:Tahoma;}
span.e-booktirazacitacetextChar
{font-family:"Book Antiqua";}
span.e-booktirazacitacetextkurzivaChar
{font-family:"Book Antiqua";
font-style:italic;}
span.e-bookhypertext9bChar
{font-family:"Book Antiqua";
color:blue;
text-decoration:underline;}
span.e-bookhypertext11bChar
{font-family:"Book Antiqua";
color:blue;
text-decoration:underline;}
span.e-booktiraztexttucneChar
{font-family:"Book Antiqua";
font-weight:bold;}
span.ZhlavChar
{font-family:"Times New Roman";}
span.ZpatChar
{font-family:"Times New Roman";}
/* Page Definitions */
@page Section1
{size:419.6pt 21.0cm;
margin:2.0cm 42.55pt 70.9pt 42.55pt;}
div.Section1
{page:Section1;}
@page Section2
{size:419.5pt 595.25pt;
margin:2.0cm 42.55pt 70.9pt 42.55pt;}
div.Section2
{page:Section2;}
@page Section3
{size:419.5pt 595.25pt;
margin:2.0cm 42.55pt 70.9pt 42.55pt;}
div.Section3
{page:Section3;}
/* List Definitions */
ol
{margin-bottom:0cm;}
ul
{margin-bottom:0cm;}
-->
</style>
</head>

<body style="" lang="CS" link="blue" vlink="purple">
<div class="Section1">
<p class="e-booktirazautoradilo">Vladislav Vančura</p>
<p class="e-booktirazautoradilo">Občan Don Quijote a jiné
prózy</p>
<p class="e-booktirazacitacetext">&nbsp;</p>
<p class="e-booktirazacitacetext">Praha 2012</p>
<p class="e-booktirazacitacetext">1. vydání</p>
<p class="e-booktirazacitacetext">&nbsp;</p>
<p class="e-booktirazacitacetext">Městská knihovna v Praze</p>
<p class="e-booktirazacitacetext">Půjčujeme:
knihy/časopisy/noviny/mluvené
slovo/hudbu/filmy/noty/obrazy/mapy</p>
<p class="e-booktirazacitacetext">Zpřístupňujeme: wi-fi
zdarma/e-knihy/on-line
encyklopedie/e-zdroje o výtvarném umění, hudbě, filmu</p>
<p class="e-booktirazacitacetext">Pořádáme:
výstavy/koncerty/divadla/čtení/filmové projekce</p>
<p class="e-booktirazacitacetext"><a href="http://www.mlp.cz/" target="_blank">www.mlp.cz</a></p>
<p class="e-booktirazacitacetext"><a href="mailto:knihovna@mlp.cz">knihovna@mlp.cz</a></p>
<p class="e-booktirazacitacetext"><a href="http://www.facebook.com/knihovna" target="_blank">www.facebook.com/knihovna</a></p>
<p class="e-booktirazacitacetext"><a href="http://www.e-knihovna.cz/" target="_blank">www.e-knihovna.cz</a></p>
<p class="e-booktirazacitacetext">&nbsp;</p>
<p class="e-booktirazacitacetext">&nbsp;</p>
<p class="e-booktirazacitacetext">Znění tohoto textu
vychází z díla Občan Don
Quijote a&nbsp;jiné prózy tak, jak bylo vydáno vydavatelstvím
Československý
spisovatel v&nbsp;roce 1961 (VANČURA, Vladislav. <span class="e-booktirazacitacetextkurzivaChar">Občan Don Quijote
a&nbsp;jiné prózy</span>.
1.&nbsp;vyd. Praha&nbsp;:&nbsp;Československý spisovatel,
1961. 161&nbsp;s. Spisy
Vladislava Vančury, sv.&nbsp;16).</p>
<p class="e-booktirazacitacetext"><span style="background: white none repeat scroll 0% 50%; -moz-background-clip: initial; -moz-background-origin: initial; -moz-background-inline-policy: initial;">Elektronické
texty publikovaných děl Vladislava Vančury byly získány ve spolupráci s
<a href="http://www.ucl.cas.cz/" target="_blank">Ústavem
pro českou literaturu AV
ČR</a>.</span></p>
<p class="e-booktirazacitacetext"><span style="background: white none repeat scroll 0% 50%; -moz-background-clip: initial; -moz-background-origin: initial; -moz-background-inline-policy: initial;">&nbsp;</span></p>
<p class="e-booktirazacitacetext">Autor portrétu
Vladislava Vančury na obálce
e-knihy je neznámý, originály archiválií jsou uložené v Památníku
národního
písemnictví&nbsp;-&nbsp;literární archiv.</p>
<p class="e-booktirazacitacetext">&nbsp;</p>
<div class="e-booktirazacitacetext" style="text-align: center;" align="center">
<hr align="center" size="3" width="100%"></div>
<p style="text-align: center;" class="e-booklicenceobrzek"><a class="calibre3" href="http://creativecommons.org/publicdomain/mark/1.0/deed.cs"><span class="calibre5"><img style="border: 0px solid ; width: 88px; height: 31px;" class="calibre6" id="calibre_link-35" src="http://i.creativecommons.org/p/mark/1.0/88x31.png" alt="public domain mark"></span></a></p>
<p class="e-booklicencetext">Text díla (Vladislav Vančura:
Občan Don Quijote a
jiné prózy), publikovaného <span class="e-bookhypertext9bChar"><a href="http://www.mlp.cz/" target="_blank">Městskou
knihovnou v Praze</a></span>,
není vázán autorskými právy.</p>
<div class="e-booktirazacitacetext" style="text-align: center;" align="center">
<hr align="center" size="3" width="100%"></div>
<p class="e-booktirazacitacetext">&nbsp;</p>
<p class="e-booktirazodsazeni6b">Citační záznam této
e-knihy:</p>
<p class="e-booktirazacitacetext">VANČURA, Vladislav. <span class="e-booktirazacitacetextkurzivaChar">Občan Don Quijote
a jiné prózy </span>[online].
V&nbsp;MKP&nbsp;1.&nbsp;vyd.
Praha&nbsp;:&nbsp;Městská knihovna v&nbsp;Praze,
2013 [aktuální datum citace e-knihy –
př.&nbsp;cit.&nbsp;rrrr-mm-dd]. Dostupné
z:</p>
<p class="e-booktirazacitacetext"><span class="e-bookhypertext11bChar"><a href="http://web2.mlp.cz/koweb/00/03/80/52/05/obcan_don_quijote_a_jine_prozy.html" target="_blank">http://web2.mlp.cz/koweb/00/03/80/52/05/obcan_don_quijote_a_jine_prozy.html</a></span>.</p>
<p class="e-booktirazacitacetext">&nbsp;</p>
<div class="e-booktirazacitacetext" style="text-align: center;" align="center">
<hr align="center" size="3" width="100%"></div>
<p style="text-align: center;" class="e-booklicenceobrzek"><a class="calibre3" href="http://creativecommons.org/licenses/by-nc-sa/3.0/cz/"><span class="calibre5"><img style="border: 0px solid ; width: 88px; height: 31px;" class="calibre7" id="calibre_link-36" src="http://i.creativecommons.org/l/by-nc-sa/3.0/cz/88x31.png" alt="by-nc-sa"></span></a></p>
<p class="e-booklicencetext">Vydání (grafická úprava),
jehož autorem je Městská
knihovna v&nbsp;Praze, podléhá licenci <span class="e-bookhypertext9bChar"><a href="http://creativecommons.org/licenses/by-nc-sa/3.0/cz/" target="_blank">Creative
Commons Uveďte autora-Nevyužívejte dílo komerčně-Zachovejte licenci 3.0
Česko</a></span>.</p>
<div class="e-booktirazacitacetext" style="text-align: center;" align="center">
<hr align="center" size="3" width="100%"></div>
<p class="e-booktirazacitacetext">&nbsp;</p>
<p class="e-booktirazacitacetext">Verze 1.0 z&nbsp;2.
1. 2013.</p>
</div>
<span style="font-size: 11pt; font-family: &quot;Book Antiqua&quot;;"><br style="page-break-before: always;" clear="all">
</span>
<div class="Section2">
<p class="e-bookobsah">OBSAH</p>
<p class="MsoToc2"><span class="MsoHyperlink"><span style="font-family: &quot;Book Antiqua&quot;;"><a href="#_Toc343265837">Občan Don Quijote</a></span></span></p>
<p class="MsoToc2"><span class="MsoHyperlink"><span style="font-family: &quot;Book Antiqua&quot;;"><a href="#_Toc343265838">Selské Vánoce</a></span></span></p>
<p class="MsoToc2"><span class="MsoHyperlink"><span style="font-family: &quot;Book Antiqua&quot;;"><a href="#_Toc343265839">Povětří</a></span></span></p>
<p class="MsoToc2"><span class="MsoHyperlink"><span style="font-family: &quot;Book Antiqua&quot;;"><a href="#_Toc343265840">Výstřel</a></span></span></p>
<p class="MsoToc2"><span class="MsoHyperlink"><span style="font-family: &quot;Book Antiqua&quot;;"><a href="#_Toc343265841">Začátek povídky nazvané Gilotina</a></span></span></p>
<p class="MsoToc2"><span class="MsoHyperlink"><span style="font-family: &quot;Book Antiqua&quot;;"><a href="#_Toc343265842">Zvony mého kraje</a></span></span></p>
<p class="MsoToc2"><span class="MsoHyperlink"><span style="font-family: &quot;Book Antiqua&quot;;"><a href="#_Toc343265843">Zbraslavská povídka o opatu Martinovi</a></span></span></p>
<p class="MsoToc2"><span class="MsoHyperlink"><span style="font-family: &quot;Book Antiqua&quot;;"><a href="#_Toc343265844">Jak jsem se učil spisovatelem</a></span></span></p>
<p class="MsoToc2"><span class="MsoHyperlink"><span style="font-family: &quot;Book Antiqua&quot;;"><a href="#_Toc343265845">Krčín</a></span></span></p>
<p class="MsoToc2"><span class="MsoHyperlink"><span style="font-family: &quot;Book Antiqua&quot;;"><a href="#_Toc343265846">Kubula a Kuba Kubikula</a></span></span></p>
<p class="MsoNormal">&nbsp;</p>
<p class="e-booknadpis2"><a name="_Toc343265837">&nbsp;</a></p>
<p class="e-booknadpis2">Občan Don Quijote</p>
<p class="e-bookprozatext">Don Quijote a Sancho chodí
doposud světem. Jednoho
večera dorazili do hospody, která se nazývá U houkající sovy a leží na
konci
vesnice Alty poblíže Sevilly. V těch končinách vládl toho truchlivého
času
generál Franco, bylo to tedy za času povstání, kdy všelijaká cháska
zapalovala
statky a věšela poctivé sedláčky. V řečené vesnici obsadili Francovi
vojáci
všechny domy, jež zůstaly ušetřeny, a nikde nebylo volné postele. Don
Quijote a
Sancho projeli pustou vsí a marně se poptávali po noclehu. Tu si Sancho
vzpomněl na zapadlou hospodu a vybídl rytíře, aby jej následoval.</p>
<p class="e-bookprozatext">„Milosti,“ řekl, když se
blížili k Houkající sově, „dobře
jste učinil, že jste se svěřil kroku mého osla, neboť je to
nejchytřejší zvíře
ze všech, jež stříhají ušima a hýkají. Mám-li mluviti pravdu, musím
doznat, že
právě on mi dal znamení, ucítiv v tom směru otýpku sena. Jeho zásluhou
si tedy,
Milosti, usteleme v teplé stáji, či chcete-li, v zámku; jeho zásluhou
budeme
spáti nikoliv pod šibenicemi, ale v seně pod nádherným krovem, kde
houkají
sovy, či jak vy říkáte, v zámku pod malovaným stropem a za zpěvu
sličných paní.“</p>
<p class="e-bookprozatext">„Dobrá,“ odpověděl don Quijote,
„tvůj osel se
zastavil, sesedni tedy a promluv s hospodským.“</p>
<p class="e-bookprozatext">„Chcete, Milosti, říci, abych
pojednal s kastelánem?“
poznamenal opět zbrojnoš.</p>
<p class="e-bookprozatext">„Chci říci právě to, co říkám,“
odsekl don Quijote. „Je
čas, příteli, abychom nazývali vše pravým jménem.“</p>
<p class="e-bookprozatext">Na ta slova vzhlédl Sancho s
podivením na svého pána;
zdálo se mu, že jej nepoznává. Když se prosťáček dost na rytíře
vynadíval,
svezl se s osla, a navléknuv si uzdu na loket, jal se bušiti do vrat.
Sotva
dopadly první rány, otevřelo se okno v průčelí a ze vrat vyběhla kopa
vojáků.
Všichni ti lidé se vrhli na Sancha a zasypali jej otázkami. Mluvili
však cizím
jazykem a zbrojnoš ani rytíř z nich nebyli moudří.</p>
<p class="e-bookprozatext">„Pomoz Pánbůh,“ řekl Sancho k
svému pánu, když
domluvil velitel cizích vojáků, „nerozumím ani zbla, ale podle šibenic,
které
jsme viděli, uhaduji, že se v tom chlapisku neskrývá nic dobrého.
Obraťme se k
němu zády, Milosti, a dovolte, ať mu Rosinanta a můj oslík zamávají na
rozloučenou.“</p>
<p class="e-bookprozatext">Řka to, chtěl se moudrý Sancho
poradit s Vaňkem a dral
se do sedla. Ale dříve než zvedl koleno a dříve než jaksepatří uchopil
oblouky,
jala se ta cizí cháska bušiti do jeho břicha a strhla s koně i dona
Quijota.</p>
<p class="e-bookprozatext">Sotva však Sancho spatřil svého
pána na zemi, vjela do
něho taková zuřivost a taková síla, že mu bylo hračkou vytrhnouti se
svým
trýznitelům. Když to provedl, dal se statečný zbrojnoš do křiku a
volal: „Vy
prachaso, vy šejdíři z děr, cožpak nepoznáváte, s kým máte čest? Jářku,
je
někde na světě hlupák, který by nevěděl, kdo je don Quijote de la
Mancha?“</p>
<p class="e-bookprozatext">Když padlo to vznešené jméno,
nastrkali si ti cizí
vojáci ruce do kapes a z hloučku se vyhrabal jakýsi chlapík, který se
narodil
ve Španělsku a zároveň s cizinci sloužil Francovi. Ten člověk dovedl
hovořit
cizími jazyky a pravil: „Pane strážmistře, páni vojáci, vidím a
poznávám, že
ten starý ťulpas má pravdu. Maska, která stojí před vámi, je vskutku
don
Quijote. Pravda, je to hrabě z Nemanic, chroustá cibuli s česnekem a co
živ
neměl v hrsti čtyrák, ale nic naplat, je to pán, drží s pány a my mu
tedy
nemůžeme na kobylku.“</p>
<p class="e-bookprozatext">Potom mluvil řečený vzbouřenec
s&nbsp;cizím strážmistrem
o tom, jak je don Quijote ve Španělsku vážen a ctěn.</p>
<p class="e-bookprozatext">„Dobrá,“ odpověděl vposled
voják, který si potrpěl na
vzorné předky, „je-li to chlapisko modré krve, daruji mu život. Ať
táhne do
stodoly, ale přisámbohu, kdyby to snad byl vyzvědač a kdyby chtěl dávat
nějaká
znamení těm španělským čertům, rozkáži, aby mu hodili na krk oprátku.“</p>
<p class="e-bookprozatext">„Správně, pane strážmistře,“
pravil povstalec, který
sloužil za tlumočníka, a když se pak dosyta vypovídal, odvedl dona
Quijota se
Sanchem na označené místo. „Slýchal jsem, že jste velice zábavný blázen
a že
váš sluha platí za vtipálka, jichž se vejde jen šest do tuctu, proč
však u
všech všudy stále mlčíte?“ otázal se cestou strážce dona Quijota. Rytíř
přešel
otázku a nehnul ani brvou, ale Sancho, který byl dobrák od kosti,
prohodil: „Na
to ti odpovím, až budu mít ručnici, která ti visí na rameni.“</p>
<p class="e-bookprozatext">„A hleďme, hleďme! snad nejsi
nějaký republikán?“</p>
<p class="e-bookprozatext">„Jsem!“ vykřikl Sancho a
ušklíbl se, jako by si tropil
žerty.</p>
<p class="e-bookprozatext">Za podobných hovorů došli
všichni tři do stodoly. Tu
požádal Francův povstalec dona Quijota, aby mu odevzdal své zbraně.
Když se to
stalo, zlomil rytířovo kopí na dva kusy, a vetknuv jeho meč do škvíry
mezi
dvěma trámy, učinil s ním totéž.</p>
<p class="e-bookprozatext">„Jakže,“ řekl si Sancho, „což
se můj pán nebude
bránit? Což v něm nevzkypí krev, cožpak strpí tu neuvěřitelnou pohanu?“</p>
<p class="e-bookprozatext">Don Quijote však nehnul ani
prstem a nepronesl slova.
Stál a rozhlížel se na všechny strany. Když pak jeho oči uvykly tmě a
když
zvedl hlavu vzhůru, spatřil oběšence, který se pootáčel na své oprátce.</p>
<p class="e-bookprozatext">„Ve jménu Boha Otce i Syna i
Ducha svatého!“ vykřikl
don Quijote a poznamenal se znamením kříže, „ve jménu svaté Trojice mi
dovolte,
abych sňal to tělo s trámu!“.</p>
<p class="e-bookprozatext">„Pro mne a za mne,“ odpověděl
Francův povstalec, „čiňte,
co se vám líbí, ale vidím, že jsem se ve vás zmýlil a že za mnoho
nestojíte.
Pah, to mi mohl dáti rozum: suchý pán a břichatý sluha!“</p>
<p class="e-bookprozatext">„Když jsme již u sluhů,“ ozval
se v tu chvíli Sancho, „nemohl
bys mi říci, proč ses dal zverbovat k těm hrdlořezům?“</p>
<p class="e-bookprozatext">„Nech na hlavě! Nech na hlavě a
buď rád, že ti ještě
sedí na ramenou!“ Těmito slovy končil Francův povstalec rozhovor a měl
se k
odchodu.</p>
<p class="e-bookprozatext">Zatím don Quijote přistavil
zednické kozy k místu, kde
visel oběšenec, a zrobiv jakési lešení, snesl mrtvolu a položil ji na
otep
slámy.</p>
<p class="e-bookprozatext">„Přisámbohu,“ vykřikl Sancho
zhlédnuv její tvář, „vždyť
je to dívka!“</p>
<p class="e-bookprozatext">„Je to Dulcinea,“ pravil don
Quijote po chviličce
mlčení. Řka to, přiklekl k její hlavě, jako to činíval za bláznovských
časů, a
setrval bez pohnutí na kolenou, co by člověk odříkal dvakrát zdrávas.
Když se
pak sdostatek vynadíval na tvář mrtvoly, obrátil se don Quijote k
Francovu
povstalci s prosbou, aby mu řekl, čeho se ta nešťastnice dopustila a
proč byla
popravena.</p>
<p class="e-bookprozatext">„Ta holka,“ odpověděl Francův
povstalec, „se postavila
pánům vojákům a křičela jim do tváře: ‚Ať žije republikánské Španělsko!
Ať žije
španělský lid a svoboda!‘“</p>
<p class="e-bookprozatext">„Podobné provinění se trestá
smrtí?“ otázal se opět
don Quijote.</p>
<p class="e-bookprozatext">„To bych řekl!“ přisvědčil
Francův povstalec, a sebrav
zbytky kopí i rozlomený meč, zamířil k vrátkům.</p>
<p class="e-bookprozatext">„Nuže,“ vykřikl don Quijote a
zastoupil tomu člověku
cestu, „slyšte, co pravím! Slyšte, co vyznávám!“ Řka to, vyrval
povstalci
ručnici a zahoukal mu do uší všechna ta slovíčka, za něž generál Franco
rozdává
oprátky.</p>
<p class="e-bookprozatext">Potom svázav povstalce a
vpraviv mu do úst roubík,
vyhoupl se don Quijote na koně a dal se v cval. Na rychlejší jízdu
nebylo ani
pomyšlení, neboť Rosinanta je od let chybná na přední nohy a Sanchův
osel je
pouhý chuďas, který podle hříčky, která se vnucuje, nemůže s cvalíkem
leč
cválati. Nicméně, když ujeli kus cesty a když za nimi utichla střelba,
otázal
se Sancho svého pána: „Milosti, nepřítel, kterého pronásledujeme, je za
námi, a
kdybych směl mluvit podle prostého rozumu, skoro bych řekl, že utíkáme.“</p>
<p class="e-bookprozatext">„Nech těch knižních obratů,
Sancho, a utíkejme
rychleji,“ děl don Quijote. „Jsem si jist,“ dodal po chvíli, „že taková
dvě
chlapiska, jako jsme my, nemají práva padnout jen proto, aby dokázala
svou
statečnost. Jsem si jist, že jsme stvořeni pro něco lepšího.“</p>
<p class="e-bookprozatext">„Běda,“ naříkal Sancho a
přerušil svým sténáním řeč
Quijotovu, „vy sám, Milosti, nemůžete si zatajit, že prcháme, ale jak
se tento
útěk srovnává s pravidly našeho cechu? Co tomu řekne potulné rytířstvo?“</p>
<p class="e-bookprozatext">„Třesky plesky,“ děl don
Quijote a zakázal si mluviti
o rytířských řádech. „Ztratil jsem z přemíry jejich ušlechtilosti
rozum,“ dodal
po chvíli, „ale nízkost a zloba, kterou jsem viděl v posledních
měsících, mi
jej vrací.“</p>
<p class="e-bookprozatext">„Slýchávám,“ řekl opět Sancho
hekaje podle poskoků
osla, jemuž se celý svět podivuje, „slýchávám, že člověk nemá říkati
hop, dokud
nepřeskočí. Vy, Milosti, se již těšíte z návratu rozumu, ale právě před
okamžikem jste zaměnil opět selskou holčici za Dulcineu. Můj
zbrojnošský rozum
mi totiž, Milosti, našeptává, že to byla pradlena.“</p>
<p class="e-bookprozatext">„Každá španělská dívka je
Dulcinea!“ odpověděl don
Quijote s vážností hodnou jeho obnoveného rozumu. „Každá Španělka je
Dulcinea,“
opakoval don Quijote, „a každý Španěl je tak trošičku vladařem. Ty sám,
Sancho,
jsi osvědčil v té věci značnější vlohu než nějaké rozené kníže. Pro
tento
vladařský rys své povahy milují Španělé nad všechno svobodu a nesnášejí
tyranie.“</p>
<p class="e-bookprozatext">„Tomu, Milosti, rozumím,“ řekl
Sancho.</p>
<p class="e-bookprozatext">„Neříkej mi Milosti,“ ozval se
opět don Quijote, „ale
soudruhu. Oslovuj mě tím jménem a nermuť se, že utíkáme. Za tři dny
dorazíme k
republikánskému vojsku, a dá-li Bůh, osvědčíme svou statečnost. Cítím,
že ta
věc spočívá v kázni.“</p>
<p class="e-booknadpis2"><a name="_Toc343265838">&nbsp;</a></p>
<p class="e-booknadpis2">Selské Vánoce</p>
<p class="e-bookprozatext">V Hraštici, už je to hezkých
pár let, žil sedlák.
Jmenoval se Homola&nbsp;–&nbsp;Homola Václav. Byl tak trochu
rozkřičený, ale
jinak dobrotisko a hospodář, aby ho pohledal. Toť se ví, o chybičku
není nikdy
nouze, a tak si ten náš Václav rád zavdal a byl celý živý do
muziky.&nbsp;–&nbsp;Jak
někde vrzla basa, už tam letěl. Svatby, křtiny, hodování, procesí a
pohřby
jakbysmet ho náramně vábily. Zkrátka, kde se zpívalo a hrálo, byl
Václav Homola
všude nejprvnější.</p>
<p class="e-bookprozatext">Když pochovávali starého
Kvasničku, foukal Václav
štěbenec. A krásně! K nevypovědění! Muzikant za peníze by se musil na
Václava
pětkrát nastavit a ještě by nesebral takovou notu. Lidičky, lidičky,
lidičky,
jak ten chlap hrál „Na rozloučení, mé potěšení, pod okny máj ti
vystavím“! Ne,
kdo to neslyšel, ať se nemíchá do řeči o písničkách! Mladice tehdy
brečely
ažaž, a co dělaly baby, o tom je hanba mluvit! Pohřeb byl, jak se říká,
důstojný,
ale potom se věc trochu pokazila. Když byl Kvasnička pod drnem,
zaskočila chasa
do hospody. Slovo dalo slovo, spustily se veselé kousky a za chvíli
byla celá
šenkovna jedno dopuštění. Václav Homola vypil o nějaký žejdlík víc, a
jak byl v
ráži, bral muzikantům z rukou inštrumenty. Kapelník, Jakub Jiránek, se
na to
škaredil a už bylo zle: popadl smyčec, srazil Václavovi s hlavy čepici
a
povídá:</p>
<p class="e-bookprozatext">„Co, ty mě budeš zahanbovat?
Pětatřicet roků vyhrávám
s vlastní bandou a teď mám slyšet, že jsem nějaký budižkničemu! Jářku,
podívej
se na talíř, kolik jsem vybral peněz!“</p>
<p class="e-bookprozatext">S odpuštěním: škvrnilo se
tam&nbsp;–&nbsp;tento&nbsp;–&nbsp;pět
krejcarů a nějaký šesták. Václav chtěl starému Jakubovi zalepit hubu a
přihodil
k tomu pakatýlku dvě zlatky. Zacinkaly náramně pěkně, ale co je to
platné: čest
je čest! Než se člověk mohl pomodlit otčenáš, spustil Jiránek znovu
bandurskou.
Byla z toho řežba. Z houslí lítaly třísky, basa chrupla jako chroust,
trubky
byly nadranc a na štěbenec si už taky nikdo nezapískal.</p>
<p class="e-bookprozatext">Taková škoda! Pane na nebi, to
je konec živobytí! To
je učiněný hrob&nbsp;–&nbsp;hepší!&nbsp;–&nbsp;Je to
pravda! Jiránek se z toho
nikdy nedostal. Víckrát si nevrzl. Do smrti si nesehnal bandu. Byl
namydlen.
Třel bídu s nouzí a nikdo neví, co ho víc mrzelo: hlad nebo ostuda?</p>
<p class="e-bookprozatext">Jakub to napřed tloukl, jak se
dalo. Potom si pořídil
kolovrátek a patnáct let chodil od čísla k
číslu.&nbsp;–&nbsp;Ale začpak taková
muzika stojí? Chudák stará se hanbil až do krve.</p>
<p class="e-bookprozatext">Za ten dlouhý čas Václav Homola
také neomládl, jenže
jídat dvakrát týdně maso a potírat si zobák husím sádlem, je, panečku,
něco
dočista jiného. To si člověk zachová jiskru; má dlouhý dech a může
troubit do
aleluja. A také ano! Václav Homola hrál na všech posvíceních a na každé
pouti,
až řinčela okna. Vedlo se mu dobře, a když měl na zádech sedm křížků,
hádali
lidé, že mu táhne šedesátka.</p>
<p class="e-bookprozatext">Jednou, před vánocemi, napsal
Václav Homola svým dvěma
synům, aby sebrali manželky a přijeli se s nimi podívat na svátky do
Hraštice.
Starý chtěl nevěstám, jak se říká, vytřít zrak. Chtěl jim ukázat, čemu
se u nás
říká svátky a pořádný oběd.</p>
<p class="e-bookprozatext">Homolovy nevěsty byly totiž
sušinky. No, učiněná
vyžlata. Čert ví, jak mohly načapat ženichy.&nbsp;–&nbsp;Stalo
se to nejspíše v
kostele.</p>
<p class="e-bookprozatext">Starší Homolův kluk dostal v
Karlíně varhanické místo.
Tehda se nehledělo na vysvědčení. Škola neškola, tady jsou varhany a
ukaž, co
jsi zač! Dá rozum, že Václavův syn měl muziku od malinkosti v prstech a
že mohl
spustit nějaké to týda-táda na černých klapkách jako na bílých. Když se
do toho
vložil, páni se popadali za nos. Kdepak! Kluk řezal mši svatou o
všechno pryč.
Když tedy nastoupil mladý Homola místo a když se rozhlédl po kruchtě,
padly mu
asi do oka dvě postarší slečinky. Musily tam chodit na číhanou. Napřed
nic,
vzadu nic, ale peněz, jářku, neuvěřitelných!</p>
<p class="e-bookprozatext">Ty dvě zuzany přišly do dvou
měsíců pod čepec. Jedna
si vzala pana varhaníka a druhá jeho bratra, takto šikovatele plukovní
hudby.
To udělaly terno! Krom těch zlaťáků byly, potvory, samá nuzota: lakomé,
vysušené, a&nbsp;–&nbsp;aby to kat
spral!&nbsp;–&nbsp;žádná neměla pro starého
hospodáře ždibec vážnosti.</p>
<p class="e-bookprozatext">Na Narození Páně, někdy ke
třetí, stál Václav před
stavením. Měl nový kabát a holínky se mu jen svítily. Tehdy bylo sněhu,
abych
nelhal, na metr. Padal pět dní. Když se závěj slehla, udeřily hromské
mrazy.
Člověk nemohl vystrčit hlavu ze vrat. A jít kus cesty? Páni zlatí, to
byla pěkná
chuť. Hraštické nádraží je na kopečku, a nepřejte si, jak to tam fouká!</p>
<p class="e-bookprozatext">Vlak byl už za horami, cesta
jako by vymetl a hosté
žádní.</p>
<p class="e-bookprozatext">Václav Homola chtěl jít už po
svém a najednou vidí
klopýtat od ovčína dva chlapy a dvě chudinky. A už ano, byli to oni.
Bylo to
Homolovic panstvo. Hejla na čenichu, sníh až za krkem; panebože, ti se
zčinili!
Starý Václav potřásl varhaníka na svém břichu, vlepil druhému synovi
nějaké to
políbení, ale se ženskými mluvil jen na půl huby. Jakápak řeč! Ledaže
by
odpovídal na šťouchance. Těch bylo dost. Varhaníkova žena chtěla
starému
vrazit, že jim neposlal na nádraží příležitost, a povídá:</p>
<p class="e-bookprozatext">„Tatínku, vy tady máte dobytčí
mor, ne?“</p>
<p class="e-bookprozatext">A Václav nato:</p>
<p class="e-bookprozatext">„Mordhadry, nemluv mi o moru!
Nemaluj čerta na zeď,
nech na hlavě, nestrkej nos do chlíva, nebo mi uhraneš dobytek.“</p>
<p class="e-bookprozatext">Potom povídá, že je jedna
kobyla bosa a že bude kovat
naostro až po svátcích.</p>
<p class="e-bookprozatext">No, když přišla večeře, bylo
všechno veselejší. Měli
dvojí ryby, čtvrtičku piva, čaj s bábovkou a pamlsků dost a dost. Když
se
najedli, povolil si Václav límeček, popadl cello, kluci housle a
mydlili až do
půlnoci svaté písničky. Jsou zrovna v nejlepším&nbsp;–&nbsp;a
tu máš! Hospodář
zaťuká smyčcem na stůl, rozhlédne se a povídá:</p>
<p class="e-bookprozatext">„Jedna by spala, ale kdepak je,
Francku, ta tvoje
hrdlička?“</p>
<p class="e-bookprozatext">Potom si zapálil doutník,
vylízl skleničku a hajdy do
chléva.&nbsp;–&nbsp;Kdo by to řekl? Paní šikovatelová si
prohlížela krmníka.</p>
<p class="e-bookprozatext">Na Boží hod chtěl jít Václav se
svými syny a se
snachami do kostela. Narazil se do zimníčku, vyprášil si čepici, a
protože
ženské nebyly ještě v pořádku, zaskočil k prasečímu chlévku. Kouká,
rozhlíží se
a&nbsp;–&nbsp;randěry krynděry! vepř má rypák ve škvíře pod
vrátky. Leží jako
mrtvý, chrouní, heká, dodělává. Nic jinak: klepla ho pepka!</p>
<p class="e-bookprozatext">Páni, Homolův vepřák byl
náramný kus. Samec! Měl
dobrých sto čtyřicet kil a do masopustu to mohl dotáhnout na dva
metráky.&nbsp;–&nbsp;Žerty
stranou, takové stvoření chce svůj pořádek! Co měl tedy Václav dělat
jiného,
než je zapíchnout? Kopl do dvířek, sehnal narychlo nůž, popadl dva
krajáče na
krev, a ďas to sper, otevřel mu jaksepatří ty svinské krkavice. Zleva
napravo,
zprava nalevo. Div mu neuřízl hlavu. Krmník měl jednu stranu mrtvou,
ale víte,
co takový chcípák umí! Václav mu skočil na hřbet, a taktak, že ho
udržel. Toť
se ví, že něco krve přišlo nazmar, toť se ví, že nějaká kapka
vyšplíchla.</p>
<p class="e-bookprozatext">Děvečka, čeledín, synové a
snachy slyšeli hospodáře
křičet, ale uráčilo se jim vyjít až bůhvíkdy. Václav zrovna vstával.
Měl hubu
krvavou, měl ruce plné krve a paní šikovatelová se skácela jako špalek.
Sedla
si na sníh, rozhodila perka a byla v pánu.</p>
<p class="e-bookprozatext">A co dál? Tahačky, hádanice,
náramné zle a vystrkov!</p>
<p class="e-bookprozatext">Václav ze sebe strhl zimníček,
až mu uletěly všechny
knoflíky. Popadla ho zlost, švihl varhanici kabátem přes hubenou kýtu a
houkl
na ni, aby šla vydrhnout necky. Šikovatele poslal pro provaz, čeledína
pro
řezníka a staršímu klukovi dal na starost vepře. Měl mu rozproudit krev
a
vytlačit do poslední kapky ze žil.</p>
<p class="e-bookprozatext">Když se Homola dost navyváděl,
vstala paní
šikovatelová se sněhu. Protře si oči, rozhlédne se, a potěš bůh, začne
sypat z
rukávu takové říkání, že člověk neví, jak do toho. Pantáta je prý
hejhola,
hřbet, rasák, modrovous a hrubec pětkrát vyválený a kdesi cosi.</p>
<p class="e-bookprozatext">„Mlč, holka, mlč, zelinko, nebo
ti vsolím takové
napomenutí, že ti je nikdo neodpáře, mordsec fagot! Uhranulas nám
krmníka a
ještě budeš dělat mrzutosti?“</p>
<p class="e-bookprozatext">Možná, že to Václav nemusil
říkat zrovna o svátcích,
ale hospodář má mít také nějakou vůli, ne? Každý by to uznal, ale ta
křehotinka
se urazila. Hubu na stranu, nos ve výšce&nbsp;–&nbsp;a konec!
Že prý jede domů.</p>
<p class="e-bookprozatext">Běhala z kouta do kouta,
práskala dveřmi a krámy byly
hned nahromadě. Ten druhý zázrak, ta méně hubená, jí notovala a kluci
stáli
jako opaření. Toť se zná: na jedné straně táta, na druhé manželka.
Chtěli aspoň
odejít podobrém a políbili Václavovi ruku. Hrome, varhaník si umazal
vousy a
Francek si také pěkně posloužil. Když se hrnuli k vratům, udělal před
nimi
hospodář křížek a povídá:</p>
<p class="e-bookprozatext">„Mé děti drahé, kdyby vás tak
viděla nebožka matka! Ta
by nad vámi, chuděra stará, zaplakala! Kam jste jen dali oči! Jářku,
takhle se
oženit!“</p>
<p class="e-bookprozatext">Šikovatel si myl hubu sněhem a
uplivl si zrovna na
kabelu té své svátosti. Nerad, ale řehtal se, jen což!</p>
<p class="e-bookprozatext">A teď si vemte, jak se věci
spletou.&nbsp;–&nbsp;Když
byli hosté ze dveří, ozval se Jakubův kolovrátek. Jiránek honil nějakou
tu
kůrku a vnouče se ho drželo za šosy. Taková pápěrka: hlavička jako
čtyrák a
hejla za tři sta.</p>
<p class="e-bookprozatext">Václav Homola je viděl oknem.
Mrkne na Jakuba, mrkne
na plotnu a tam je hrnců, až se pláty prohýbají. Žrádla habaděj a
dohromady
nikdo ke stolu.</p>
<p class="e-bookprozatext">„Hněvy sem, hněvy tam,“ povídá
hospodář děvečce, „někdo
to musí sníst.&nbsp;–&nbsp;Hotovo. Doběhni, holka, pro Jiránka!“</p>
<p class="e-bookprozatext">Od těch dob zůstal ten partyka
muzikantská u Václava.
Mrholil se ještě dva roky po dvoře, a když to Homola válíval na
housličky,
přizvukoval mu to svý estata-estata-estata. Ale z vnoučete se udělal
náramný
cvalík. Ve dvacátém roce šel na školy. Francek Homola a varhaník nedali
za
jinou a že prý to patří k věci.</p>
<p class="e-booknadpis2"><a name="_Toc343265839">&nbsp;</a></p>
<p class="e-booknadpis2">Povětří</p>
<p class="e-bookprozatext">Tak prosím: ta škebule se
vdává! Už jo, marná řeč. Už
v tom poletuje. Já ji, člověče, znám nějakejch pětadvacet roků. Tahala
se s
Josefem už jako takovýhle žábě. No, holka jako vítr; co ti mám povídat:
vymetla
s ním každou tancovačku a máma ji prala ažaž. Takhle v pondělí ráno,
hemenexségr, tos měl slyšet! Stará Šoltysová na ni čekávala před
stavením. Jen
tak ve spodničce, ruce nahatý a vařečku za faldama. Milej zlatej, ta
dovedla
utáhnout pěknejch pár facek; jo a meč v ruce: hotový neštěstí.</p>
<p class="e-bookprozatext">Tak ti jednou spím a trada!
Křik, mrtvej by si musel
sednout. Hrníčky nám skákaly na polici a manželka povídá: „Františku,
mrkni na
dvorek, aby tu holku stará nepřerazila.“</p>
<p class="e-bookprozatext">Tak šáhnu po perkách, zapálím
si půlčíka a du. Jo,
kamaráde, to bys byl zíral. Bětka klečela mámě u nohou. Punčochy na půl
žerdě,
mikádo až na nos a že prej kdesi cosi: láska si nedá poroučet. Bečela
jako
Turek a Šoltyska jí to líská jednou vod východu, jednou vod jihu. Říz
ho!
Plácačka už byla na cimprcampr.</p>
<p class="e-bookprozatext">„Milostpaní,“ povídám, „co je
tohle za operu, Aida
mrskanáta? Jo, ale nájemníci nemají biletky. Tentoleto paprleto, dál to
neteče!“</p>
<p class="e-bookprozatext">Když sem jí to tak pěkně řek,
šoustnu holku, aby
neřvala, a hasím si to s nima do sednice. Šoltys lez zrovna z postele a
hledal
řemen. Jářku: „Starouši, žádný krveprolití, žádný rozčilování. Holka má
sukni
jenom na tkaloun, tak jakýpakcopak, když se tkanička rozváže.“</p>
<p class="e-bookprozatext">No, teda, musel bys Šoltyse
znát; uhranul mě přezkou
zrovna na ucho. Herdek filek, málem bych se byl zapomněl. To víš,
takovej pápěra,
člověk by ho roztrh na vejpůl. Rači sem vodpískal surovost a povídám:
„Dejte
mi, pane šéf, připálit.“</p>
<p class="e-bookprozatext">Při tý sirce jsem dědka kapánek
pocásal za bíbra&nbsp;–&nbsp;a
tumáš! Haranti lezou z kanafasu, Šoltyska praští hrncem a
Bětka&nbsp;–&nbsp;eště
celá uřvaná&nbsp;–&nbsp;se na mě žene jako fúrie. Rambajs
učiněnej.</p>
<p class="e-bookprozatext">Bon. V půl desátej se vobracím
s koňma. Vozili sme
mour&nbsp;-&nbsp;zrovna jako dnes&nbsp;–&nbsp;a Šoltys
se Šoltyskou a s Bětkou makal
na place. Měl sem je akorát za hřbetem. Tak koukám: Starej dělá hlínu.
Stojí po
kolena v blátě, hrne suchý do mokrýho a ženský honěj kostry u
cihlářskýho
šenku. Vysypou formu pískem, bouchnou s ní na stůl, uříznou flákotu,
vyválejí a
bims do díry! Bims ho!</p>
<p class="e-bookprozatext">Známá věc, pane, vesta s
krejzlíkem, nebudu ti o tom
pět báje ani pohádku máje.&nbsp;–&nbsp;Tak kde sem přestal? Jo,
koukám za
Bětkou. Nesla formuli pěkně na břiše, prohnutá, bosatá, šátek do vočí a
tejl
nahatej. Čupr žába. Pozejrám teda, jaký má řádský předsevzetí, a
najednou, můj
ty Tondo kolenatej, holka začne plivat, hubu má plnou slin a že je jí
nanic.
Joj, byla v druhým měsíci a přišlo jí zle vod žaludku. Šoltysku to
hnedka
trklo. Jakpak by ne, vždyť v tom byla sama nejmíň devětkrát!</p>
<p class="e-bookprozatext">„Jářku,“ povídám závozníkovi,
kterej byl tehda se
mnou, „Franc, teď mě podrž. Ten starej fešula má u mě vod rána vroubek,
a až
začne Bětku linkovat, tak na něj&nbsp;–&nbsp;se mi
zdá&nbsp;–&nbsp;skočím!“
Bať, já, starej Kocián, si myslel, že jí táta chce zakroutit krk. A co
bys tomu
řek? Bacil se přes kapsu a poslal do kantíny pro dvě lákový
vokurky.&nbsp;-&nbsp;Vo
to nic, nějakou holce přišil a stará ji taky klepla přes celnici, ale
aby ji
seřezali, bůh chraň! Byl sem z toho celej tumpachovej; jakpak by ne,
příteli
politická, vosum měsíců jí potom dávali navíc černý pivo. Bylo jí hej,
ale Šoltys
škrtil jako prase na buřtech. Každej krejcar ulil: až prej příde to
maličký.
Žentlas. A po vejplatě hrával mariáš vo suchý z nosu.</p>
<p class="e-bookprozatext">Jo, chyba na chybě, s holkou
nebylo pořízení. Mluv s
ní jak chceš, dávej jí silnou stravu, buď jak máslo, není to nic
platný. Jak
padlo vosum, jak bacil starej s lopatou, už byla ve větru, už mazala za
Josefem.</p>
<p class="e-bookprozatext">Flamendr mizerná, votočil si ji
kolem prstu a tejral
ji, hanba povídat. U každý muziky jí uříz vostudu.</p>
<p class="e-bookprozatext">Tancoval s jinejma a dítě ne a
ne uznat. Byl žárlivej!</p>
<p class="e-bookprozatext">V nějakým primovým lokále, se
mi zdá, že to bylo u
Vopičky, hráli jednou Seňoritu, teda tango. Rachanda, jak má bejt.
Válím to se
svou sedmou svátostí zrovna pod zrcadlem, ale marná lásky snaha, ne se
strefit.
Sem na moderní cvok, levej, tentočky, kolena mi dou moc do sebe.</p>
<p class="e-bookprozatext">„Chlape,“ povídá stará, „parádu
nevyvineš, tak couvej!
Furt se de!“&nbsp;–&nbsp;Ala bonér, proč ne? Nabral sem to
zpátky k zrcadlu. A
koukejme se: Bětka. Voči červený, život náramnej. Mohla se už každou
chvilku
rozsypat. No&nbsp;–&nbsp;a teď mi poraď, co sem měl lepšího
zarobit. Ťuknu
manželku, aby se nenašňupla, poručím ženskejm po citrónovce a mažu za
Josefem,
abych to dal do pořádku.&nbsp;–&nbsp;Vykrúcal druhej kousek s
nějakou potápkou.
„Tak co,“ jářku, „Josef, máš to dobrý, Bětka ti de do kouta a ty na
sál!“</p>
<p class="e-bookprozatext">Jak mi vodsek, to ti nepovím,
něco že holka byla už
zhejsaná a že ten parchant není jeho. A potom vo adjunktovi. To byl ale
na
chybě! Já sem toho pamětník, já vím vo adjunktovi všechno na chlup:
Jednou
poslal Bětce blbý psaní, a ženský si z toho dělaly ouchcapky. Víc se
mezi nima
nešustlo nic. Mám to na beton a tak sem mu to vlepil. Tumáš, prevíte,
adjunkta.
No, drobet sme si potřásli vosrdím, ale mohlo bejt zas dobře, ne?
Kapelník to
měl v rukách. Jen hodit, člověče, nějakej valčík a všechno šlo do kola.
Mák, že
ho to nenapadlo; čučel na nás vod notovýho pultu: zuby ven, šátek pod
bradou a
ty svý fidlátka v hrsti. Paďour vošklivá, byl jak uhranutej. To se ví:
muzikanti začali taky vstávat, a než bys řek švec, měli sme s Josífkem
vokolo
sebe celou hospodu. „Pardon, dámy,“ povídám, „s dovolením, mládencové:
jedno
pěkný sólo pro Pepíka Picka!“</p>
<p class="e-bookprozatext">Koukal sem teda, aby se moh
před vostatníma vytáhnout.
Chtěl sem zamluvit vejtržnost; ale tě péro. Žárlivec žárlívej! Chytla
ho
raplovina a už v tom bruslil. Dělal jak píchnutej! Bacil se do náprsní
kapsy a
řval na plný kolo, že se Bětka slejzá s adjunktem.</p>
<p class="e-bookprozatext">Sedělo mu to v hlavě ňákejch
sedům roků. Bůh suď,
taková pomluva, takovej kec a chlapa to votrávi do aleluja. Chvilku jí
věřil,
chvilku zaseje ne. Samý vadění, samý udobřování;
no&nbsp;–&nbsp;hotovej magor.&nbsp;–&nbsp;A
co se nautrácel, co ho ta psinka stála šestáků, to se nedá ani
spočítat!&nbsp;–&nbsp;Nešťastný
lidi.</p>
<p class="e-bookprozatext">Tak teda za ňákej čas si
upletli novýho Františka a
dneska mají tři. Tři kluky! Každej je jako by Pepíkovi z voka vypad, a
von ne a
ne, nechce je uznat. Mele svou! Vymlouvá se na adjunkta.</p>
<p class="e-bookprozatext">Nejstarší fakan už pude pomalu
do školy a starej Šoltys
mu koupil tabulku. Von si&nbsp;–&nbsp;bíbrmajstr
plesnivá&nbsp;–&nbsp;myslí, že
se na školách píše eště kamínkem. Dyby řek na mašině, to teda spíš, ale
kdopak
mu bude dávat rozum.&nbsp;–&nbsp;Lítal po všech krámech, až tu
tabulku sehnal;
prej za bůra. Jo, parchant ale nedal pisátko z ruky! Doma, na pastvě,
furt si
čmárá. A B C D, učenec, neměl čas utřít si nos.</p>
<p class="e-bookprozatext">Tak&nbsp;–&nbsp;je to
asi tři neděle, kluk ti sedí
támhle na stráni s husama. Měl koukat, aby mu nevlezly do syrovejch
cihel, ale
vypravuj mu to! Maluje si ňáký klikyháky a nevidí neslyší. Jenže máme,
pane
milovanej, podzim. Husy sou zjančený. Začnou kejhat, začnou flákat
křídlama,
daj se do běhu a prc mrc! už sou v povětří, už sou na tý vysokánský
střeše.</p>
<p class="e-bookprozatext">Tehda, človrdo, foukal náramnej
vichor a švégry se
jenjen tetelily. Čina. Žlutýho listí a prachu jako ve mlejně. Narazím
si
čepici, a na mou svatou, koukám, kde bych se chytil, aby mě. to
nevodneslo. Jo,
v tu ránu sem měl plný voči. Co dělat? Tahám se za klapky, mrkám,
mhourám&nbsp;–&nbsp;a
saně borový! První, co vidím, je, že ten Šoltysovic parchant chodí po
vokapu u
tyhle střechy.</p>
<p class="e-bookprozatext">To není žádná pohádka,
chlapečku! To zas pr! Jak se
tam dostal? Teda kruhovka stojí pod kopcem, jo? A máme tady dva mosty,
jo?&nbsp;–&nbsp;Tak
sme doma. Ten vyšší most vede z horního plácku rovnou na
půdu&nbsp;–&nbsp;jenže
to není půda, ale sušárna na francouzský tašky.</p>
<p class="e-bookprozatext">Bať, Šoltysovic cucák přelez na
vokrajku šprlení a
alou za husama.&nbsp;–&nbsp;Voštipovaly se, svině, zrovna na
špici, co bejvá vo
svatou Annu kytka. Rány kristapána, co sem měl dělat? Lezu za rošťákem
do tý
vejšky a kolena mi takhle vrkají. Kabát mám v trapu, čepici v trapu a
meluzína
jako u Matěje, co tam ukazujou zakletej zámek.</p>
<p class="e-bookprozatext">Musel sem si sednout a povídám:
Parchantě, už ti
kaťata nenatrhnu, už sem sám hotovej, už se budu poroučet. Držel sem se
nejspíš
za nějakou skobu a ne a ne udělat krok.</p>
<p class="e-bookprozatext">Tak, abych dlouho nekecal,
tehda jako z udělání byl
Josef na komíně. Voťukával zpuchřelý cihly. No, řemeslník je to dobrej,
kouká
na pořádek a voblíkne se dycinky jaksepatří. Pas, provaz, hadry na
křampetlech.
Jak sem si na něho vzpomněl, jak sem ho zahlíd, dám se, člověče, do
sakrování a
řvu jak Tarzan: Chyť toho Šoltyska za uši, vraž
mu&nbsp;–&nbsp;blbounovi&nbsp;–&nbsp;pár
pohlavků!!</p>
<p class="e-bookprozatext">No, Josef hluchej není a slepej
taky ne. Vohlídne se a
zblejskne to svý mrně zrovna na krajíčku střechy.</p>
<p class="e-bookprozatext">Kruť babo nohou, nestačil sem
mrkat, jak sebou
švihnul. Pásek, kterým byl uvázanej, musel nejspíš utrhnout a na řez
byl na
střeše. Jo, jak se hurtem spouštěl, popálil si vo provaz vobě pracky.</p>
<p class="e-bookprozatext">Von řiká, že ne. Von řiká, že
lez volnou a že musel
bacit s prácí kvůliva větru, ale kam tě vede slepá vášeň: Dostal vo
parchanta
strach! Klaplo mu pod helmicí, že je to zlatičko
jeho.&nbsp;–&nbsp;Jinač by
taky nemusel zapírat, jak pro kluka kalupíroval. No né? Bude vyprávět!
Dyť sem
se na to koukal: Hnal se po vejškách jak kocour. Kousek vod vokapu a
třicet
metrů nad mořem, teda: nad chodníčkem u země. Mordhadry, když si na to
vzpomenu, mám prdel takhle stisknutou. Povídám: binďas je hadr a
tendleten
Harold Loyd by to lepší nedokázal. To byl oment, člověče: Popad rošťáka
za
pačesy a met to s ním jako po rovině.&nbsp;–&nbsp;Husy, to se
ví, vzaly šmíra a
Šoltyska je sháněla až někde za řekou.</p>
<p class="e-bookprozatext">Basta, konec! To bysme měli
celý. Leda že bys byl
ctižádostivej slyšet, proč se Pepík nes k Šoltysovům říct pánům rodičům
vo
veselku. Ale to by ses musel potázat Pepíka sám. Já mu, dušája drahája,
nevidím
pod chlupy, já nevím, jak se mu srovnalo v mozégru, že ta lastura má k
němu
lásku. To ti ale můžu prozradit: Haranti dou dnes Bětce na svatbu a ten
nejstarší rošťák za ní ponese zelenej věnec.</p>
<p class="e-booknadpis2"><a name="_Toc343265840">&nbsp;</a></p>
<p class="e-booknadpis2">Výstřel</p>
<p class="e-bookprozatext">V jakési předměstské vile
zůstává bohatec jménem
Reinfurt. Jeho dluhy lze vyjádřit jen astronomickým číslem, ale řečený
velmož
právě proto požívá dobré pověsti a neomezeného úvěru. Podle
veseloherních
pravidel má ovšem dceru a tato dcera shrnuje ve své duši a ve své tváři
všechny
znaky zlaté mládeže. Je krásná, exaltovaná
atd.&nbsp;–&nbsp;Právě se zamilovala
do tenoristy, jehož přitahuje pokladna pana Reinfurta.</p>
<p class="e-bookprozatext">&nbsp;</p>
<p class="e-bookprozatext">Hra, kterou rozpřádáme, počíná
asi v deset hodin
večer. Vidíme střídu obrazů, jež předvádějí tenoristu a prostředí jeho
kabaretu. Jde o šmírařský podnik. Zmíněný zpěvák je na skoku za
dobrodružstvím
a v jeho šatně je připraven vak na cestu. Není tedy divu, že dokončuje
právě se
vzrušením píseň o únosu.</p>
<p class="e-bookprozatext">A hle! Věc je šita pro naši
potřebu, neboť vzápětí se
ukáže slečna Bolena Reinfurtová v situaci, o které pěla píseň:
připravuje
vlastní únos. Kdo bude únoscem? Zpěvák.</p>
<p class="e-bookprozatext">Dáma, s níž jsme se seznámili,
je rozechvěna a lomcuje
jí sentimentalita. Chudinka, uprostřed svých prací je vyrušena paní
matinkou a
v pravém okamžiku přichází i důstojný otec. Oba rodičové jsou dosti
zkušení,
aby poznali neblahý záměr své dcery. Jsou jím zdrceni. Dochází na
srdceryvné
scény a při nich je mobilizována všechna vznešenost
morálky.&nbsp;–&nbsp;Zatímco
tekou potoky slz, prozrazuje slečna, kdo se to zmocnil jejího srdéčka.
Dovedeme
si představit, s jakou nelibostí slyší tatíček, že jde o kabaretního
tenoristu.
„Podobní lidé jsou trhani, zloději a všiváci!“ opakuje pan Reinfurt a
rve si
šediny. Slečna nemůže odolat tak něžné péči a zřekne se kýženého únosu:
slibuje
poslušnost.&nbsp;–&nbsp;Pán a paní Reinfurtovi odcházejí potom
na lože a slečna
ukládá svá zavazadla.</p>
<p class="e-bookprozatext">Ale hlas srdce je neztišitelný.
Dole v zahradě se
ozývá smluvený signál.&nbsp;–&nbsp;Slečna váhá, slečna se
rozhoduje! Ruče je na
okně, ruče se spouští po okapové rouře a
již&nbsp;–&nbsp;rozechvěni ryzí
lyrikou scény (film ji předvede s doprovodem
hudby)&nbsp;–&nbsp;vidíme Bolenu v
náručí zmíněného tenora. Hudba umlkla a tu jest nám sledovati bystrý
dialog, za
něhož vychází najevo, že je slečna bez peněz a že mimo pár hadříků nemá
dočista
nic.&nbsp;–&nbsp;Tenorista, který nám během svých příprav k
činu dal nahlédnout
do své zamilované duše, je proto nyní zklamán.&nbsp;–&nbsp;Vy a
já v něm
uhadujeme zištníka. A běda! je tomu opravdu
tak.&nbsp;–&nbsp;Tu&nbsp;–&nbsp;zároveň
se slečnou Bolenou&nbsp;–&nbsp;poznáváme proradný svět a v
souzvuku se
saxofonem si vzdychneme.</p>
<p class="e-bookprozatext">&nbsp;</p>
<p class="e-bookprozatext">Ale buržoazie není na světě
sama.&nbsp;–&nbsp;Stará
záliba nás odvádí o několik sáhů od řečené vily do společnosti
nezaměstnaných.
Jsou to rozmilí kumpáni: solidární, přátelští,
veselí&nbsp;–&nbsp;ale co
naplat, nikdo z nich nemá ani haléře a je nutno, aby se
rozešli.&nbsp;–&nbsp;Ptáte
se po důvodech tohoto rozchodu? Je nepatrný, ale váží víc než dost: tři
chlapíci, o nichž je tu řeč, se nevejdou na postel, která stojí uvnitř
jejich
doupěte.&nbsp;–&nbsp;Co dělat? Přátelé sehrají hru v karty a
ten, kdo prohraje,
je určen, aby se vzdálil, aby táhl ven do
noci.&nbsp;–&nbsp;Smutný los padá na
nejmilostnější stvořeníčko pod sluncem. Račte si ho představit jako
nesmrtelného Chaplina.&nbsp;–&nbsp;Charlie tedy
odchází.&nbsp;–&nbsp;Přilehl
naposled do postele, zahrál si na rozloučenou na svůj hudební nástroj a
mizí ve
tmách.&nbsp;–&nbsp;Hrome, po jeho odchodu napadne opuštěným
kamarádům, že
jejich Charlie byl přece jen smutnější než
jindy.&nbsp;–&nbsp;Což kdyby si něco
udělal? Což kdyby si sáhl na život?&nbsp;–&nbsp;Tato představa
vrhá chudinky za
Charliem.</p>
<p class="e-bookprozatext">&nbsp;</p>
<p class="e-bookprozatext">Zatím se ubohá slečna Bolena
dožila strašné chvíle:
Její tenorista zapomněl na sliby lásky a prchá. Dívka bez peněz nemá
pro něho
pražádné ceny a proradný chlapík utíká jako
zajíček.&nbsp;–&nbsp;Co má slečna
dělat? Následuje ho! Následuje ho až do jakéhosi sadu a
tu&nbsp;–&nbsp;v
baladických houštinách&nbsp;–&nbsp;mizí jeho
stopa.&nbsp;–&nbsp;Věc, jak
poznáváte, je ďábelsky lokalizována, neboť obejdete-li řečené křoviny,
narazíte
na drahého Charlieho. Sedí tu jako pytel neštěstí&nbsp;–&nbsp;a
můj bože!&nbsp;–&nbsp;v
jeho ruce se třpytí střelná zbraň.&nbsp;–&nbsp;Ó věštecké
předtuchy! Byla to
tedy pravda, Charlie volí smrt.</p>
<p class="e-bookprozatext">Teď nadchází závažný okamžik
dramatu a orchestr se při
něm pravděpodobně chytí bubnu.&nbsp;–&nbsp;Prahnete po úlevě?
Zde jest: Za
křovisky, jež film zdůrazní otevřeným efektem, padá rána. My
jsme&nbsp;–&nbsp;díky
bohu&nbsp;–&nbsp;otužilí a bez starosti. Je nám jasno, že se
zastřelil někdo z
herců menšího významu a že je Charlie zatím celý. Náš odhad je správný,
ale
žel, jakkoliv má Charlie doposud neporušenou kůži, přece se při
výstřelu tak
polekal, že vyšla z jeho pistole rovněž
rána.&nbsp;–&nbsp;Přisámbohu, v tomto
okamžiku hry si Charlie prostřelí špičku střevíce. Neštěstí ho minulo
jen o
vlásek a my&nbsp;–&nbsp;to jest vy, já a
parter&nbsp;–&nbsp;děkujeme starému
zvyku, jenž ho má, aby si obouval vždy velké boty. Jinak by
pravděpodobně měl
nohu nadranc.</p>
<p class="e-bookprozatext">Ale sledujme střelbu po
pořádku: Kdo vypálil prvou
ránu? Je nasnadě, že to byla slečna Bolena. Tato mladá dáma je dobře
obeznámena
se zbraní a čert ví, jak se stalo, že se minula svého cíle o pravý
úhel. Když
jsme se nabažili hereckých výkonů, přihlédneme k právní a k policejní
stránce
výjevu (jehož plastika&nbsp;–&nbsp;pokud jde o
zvuk&nbsp;–&nbsp;bude vyznačena
postsynchronem).&nbsp;–&nbsp;Co se v tom smyslu stane? Jak bude
asi reagovat
stráž bezpečnosti?&nbsp;–&nbsp;Spisovatel, aby využil daného
motivu, navrhuje
toto řešení: Zblízka i zdáli se sbíhá hlídka za hlídkou. Vidíme cválati
strážníky, kteří se vyznačují i v běhu profesionálním klidem a
rozvahou. Sled
jejich činů je asi takový: Jsou na místě, zmocnili se zbraní, z nichž
bylo
vystřeleno, a zatkli slečnu Bolenu i našeho druha Charlieho. Potom
uvažujíce o
mileneckých sebevraždách odvádějí dvojici na policejní komisařství.
„Čím to je,“
praví jeden z nadstrážníků, „že se náš dnešní milenec trefil aspoň do
střevíce?
A čím to je, že milenka zůstala celá? Pravidlo zní, aby tomu bylo
naopak.“&nbsp;–&nbsp;Z
této poznámky vyrozumíváme, že úřad druží Charlieho k Boleně a že je
považuje
za nešťastné milence.&nbsp;–&nbsp;Odtud jsou všechny výklady
marné. Dvojice
putuje do auta a autem rovnou na komisařství.</p>
<p class="e-bookprozatext">&nbsp;</p>
<p class="e-bookprozatext">Ale nezapomínejme na druhy
nešťastného Charlieho.&nbsp;–&nbsp;Tito
dobrosrdeční chlapíci sledovali svého druha a mohli by vnésti do
příběhu
světlo.&nbsp;–&nbsp;Žel, úcta k úřední moci jim brání vystoupit
z přítmí. Je
jim to líto, ale budou raději sledovat jedoucí automobil a nepustí
kamaráda ze
zřetele.</p>
<p class="e-bookprozatext">Zatím se v policejních
úřadovnách vleče výslech.
Slečna se přiznala k sebevražednému úmyslu a za motiv svého záměru
udala
nešťastnou lásku.&nbsp;–&nbsp;Za tohoto stavu věcí je marné,
aby Charlie dále
zapíral. Poslušen tedy úřadu, doznává, že se věc zběhla tak, jak tomu
chtějí
policisté. Potom zaujme místo vedle slečny Boleny. Plní policejní
rozkaz s
nechutí, ale kdoví, nenalezne-li v něm nakonec zalíbení?</p>
<p class="e-bookprozatext">Paní a pán Reinfurtovi mají
těžké sny, manžel se
vytrhne ze spánku, budí ženu a vyměňuje s ní několik myšlenek o dceřině
budoucnosti. Jsme svědky výjevů, za nichž jsou tito ctihodní lidé
zmítáni týmž
nepokojem, který před hodinou trápil Charlieovy kamarády. Zde se ovšem
setkáváme s otázkou, nemyslí-li na sebevraždu Bolena. Po chvíli jsou
rodičové
na obhlídce domu a seznamují se s bědnou
skutečností.&nbsp;–&nbsp;Poznali, že
je slečna Bolena v prachu. Kdo vypoví jejich zármutek? Mine trapná
chvilička a
tu&nbsp;–&nbsp;jako s uděláním&nbsp;–&nbsp;zazní
telefon: Policejní komisařství
hlásí, že slečna dcera byla se svým milencem zadržena právě v okamžiku
mezi
druhým a třetím výstřelem.&nbsp;–&nbsp;Potom následuje řada
výjevů, jež (podle
barrandovské dramaturgie) drásají srdce: Pán a paní Reinfurtovi se
oblékají a
přitom jim přetékají srdéčka láskou k dcerušce. Jsou hotovi odpustit,
litují
své tvrdosti, ba smiřují se i s tenoristou. Ať je to ošoust či ne, otec
a matka
se rozhodují nakládati s ním podle pravidel slušnosti. Má je k tomu
nesmírná
láska.</p>
<p class="e-bookprozatext">Ani se nenadějete a starý pán
sedí se svou manželkou v
autu, ani se nenadějete a jsou na úřadě.&nbsp;–&nbsp;Zde pak
sluší rozvinout
nádhernou scénu poznávací, za níž se ubohý Charlie podobá ztracenému
synu,
který se vrátil. Vedle srdečnosti, od níž si spisovatel mnoho slibuje,
budiž
brán zřetel i k údivu obou MILENCŮ.&nbsp;–&nbsp;Suďte o termínu
MILENCI
jakkoli, od této chvíle i my musíme vyjadřovati vztah Boleny k
Charlieovi a
Charlieho k Boleně tímto jménem. Jsou před světem milenci, neboť
rodičové jim
právě požehnali a pan komisař přivírá v úsměvu oko.</p>
<p class="e-bookprozatext">&nbsp;</p>
<p class="e-bookprozatext">Již není třeba prodlužovat
vazbu a tak vidíme, jak
Charlie se svou drahou nevěstou a s pány rodiči opouští komisařství.
Jsou
namačkáni do auta jako Skotové a Charlie může jen stěží dát znamení
přátelům,
kteří podle svého slibu čekali před budovou.</p>
<p class="e-bookprozatext">&nbsp;</p>
<p class="e-bookprozatext">Když přijede průvod domů, je
Charlie uložen do
postýlky. Dostane se mu nádherného pyžama a přání dobré noci. Mohl by
být
šťasten, avšak slečna Bolena odepřela se na svého partnera podívat.
Matinka si
věc vykládá přirozeným studem, ale tulák vidí, že není milován, a baží
po
svobodě.</p>
<p class="e-bookprozatext">Je noc, hodina klidu, ale naše
příhoda spěje dál a
dále: Charlie vstává, podniká vycházku na dvůr a volí cestu oknem. Dík
své
obratnosti šplhá po dešťové rouře jako opice.&nbsp;–&nbsp;Dole,
v kruhu svých
přátel, kuje náš drahý Charlie smavé plány a touží poradit se s
Vaňkem.&nbsp;–&nbsp;Co
mu brání, aby utekl do širého světa?&nbsp;–&nbsp;Šat! Charlie
nemá vhodného
oděvu. Vrací se tedy pro své svršky, ale žel, okno, kterým sestoupil,
je
zavřeno! Starostlivý otec Reinfurt v obavách, aby se milenci nevrtili
oknem,
vykonal zatím obchůzku a pozavíral okenice.&nbsp;–&nbsp;Co teď?
Ubohý Charlie
je nucen kráčeti po římsách. Konečně se vloudí do jakési
šatny.&nbsp;–&nbsp;Pospíchá,
nemá na vybranou a tak se musí spokojiti hanebnými kusy ženského
prádla,
podivuhodnou sukní a nevídanou pláštěnkou. Takto vybaven plíží se po
domě a
lehkým skokem se snese mezi své pomocníky.</p>
<p class="e-bookprozatext">Běda! Jeho vlastní lidé ho
nepoznávají, místo
laskavého přivítání strhnou křik, a co jim síly stačí, prchají ze
zahrady.&nbsp;–&nbsp;Voláním
Charlieových pomocníků se probudil celý dům a
tu&nbsp;–&nbsp;opět podle
pravidel veseloherních&nbsp;–&nbsp;nastává
honička.&nbsp;–&nbsp;Charlie se
zachraňuje útěkem do šatny. Odtud hledí uniknout do ložnice, která mu
byla
vyhrazena. Ale chodby jsou obsazeny.&nbsp;–&nbsp;Jak to má tedy
provésti?&nbsp;–&nbsp;Charlie
je přinucen znovu a znovu se převlékat. Konečně, ubožák, dosahuje svého
cíle,
ale podařilo se mu to málem přes hlavy zděšených obyvatelů vily.</p>
<p class="e-bookprozatext">Sledujíce tyto události lehce
si představíme, že
Charlie (objevující se v několika převlecích) způsobí řádný zmatek a že
vnukne
vyjeveným spáčům myšlenku, jako by v domě řádila celá smečka
vetřelců.&nbsp;–&nbsp;Pro
pana Reinfurta je tato noc zřejmě strašná: ukáže se býti
zbabělcem.&nbsp;–&nbsp;Jak
jinak si vede Charlie! Slečna viděla jeho neohroženost á hledá u něho
ochranu.
Charlieovo postavení se tedy upevňuje.</p>
<p class="e-bookprozatext">&nbsp;</p>
<p class="e-bookprozatext">Charlie prodlévá u pana
Reinfurta již několik dní. Byl
přinucen k zpěvu, k vítání příbuzných a jeho smůla byla změřena všemi
společenskými mírami.&nbsp;–&nbsp;Zde spisovatel upozorňuje na
pružnost svého
textu, který snese, aby byl natažen do délky dvou tisíc a pěti set
metrů.&nbsp;–&nbsp;Ale
zanechme poznámek a sledujme příběh sklánějící se k závěru.</p>
<p class="e-bookprozatext">&nbsp;</p>
<p class="e-bookprozatext">Slečna Bolena se do Charlieho
zamilovala, náš přítel
však nejeví valné chuti opětovat její lásku. Je příliš
rozpačitý.&nbsp;–&nbsp;Tu
nezbylo slečně nic jiného než naoko obnovit staré styky s kabaretním
milencem.
Ženské jsou v podobných věcech vynalézavé, slečna s filmovou snadností
určí
tenorovi dostaveníčko a zařídí věc tak, aby se o ní Charlie
dověděl.&nbsp;–&nbsp;„Zachrání
mě,“ myslí si krásná Bolena, „a to dostačí, aby si dodal odvahy a
vyznal mi
lásku.“&nbsp;–&nbsp;V této úvaze je Bolena podporována jednak
vzpomínkou na
útěchu, kterou jí Charlie poskytl oné bláznivé noci, kdy se u nich
vyrojily
maškary, a jednak jistotou, že ji Charlie miluje.</p>
<p class="e-bookprozatext">Zbývá tedy realizovati
naznačený plán. Nastala kýžená
noc a všichni účastníci této závěrečné scény jsou připraveni. Tenorista
čeká na
zahradě, Bolena otvírá okno&nbsp;–&nbsp;a co vidíme? Charlie se
spouští po
dešťovém okapu a padne právě na ramena nočního návštěvníka. Oba soupeři
stojí
proti sobě a Bolena očekává strašnou rvačku.&nbsp;–&nbsp;Stane
se to? Opravdu,
stínová hra předvádí krutý zápas; ve skutečnosti jde však jen o projevy
zdvořilosti a Charlie postrkává Bolenina milence vzhůru. Chce mu
dopomoci ku
štěstí a sám rezignuje. Charlie vysazuje zpěváka na okap a přijde ve
styk s
jeho kapsami. Tu nahmátne hasák. Charlie si nedůvěřuje a pro jistotu
šplhá po
tenoristovi ještě jednou nahoru a dolů, aby ho přitom mohl ohmatati.
Když
nepochybně zjistí, že jde vskutku o zlodějské nástroje, stáhne Charlie
zpěváka
na zem. Nicméně toto počínání nepřiměje soupeře k nezdvořilostem.
Zpěvák i
Charlie jsou k sobě uctiví, i když se častují
ranami.&nbsp;–&nbsp;Octnuv se na
zemi zpěvák zapíská. Tu vystupují jeho spojenci a Charlie je chycen.
Ale ani
tehdy nepozbyl náš hrdina klidu.&nbsp;–&nbsp;Až bude čas,
zapíská opět on.&nbsp;–&nbsp;Tehdy
zmizel již zpěvák v okně a tak mu unikla scéna, při níž jsou v odvetu
schytáni
ti, kdo měli za úkol držeti Charlieho.&nbsp;–&nbsp;Je
nabíledni, že věc
provedou druhové našeho hrdiny.</p>
<p class="e-bookprozatext">Poznali jsme, že je zpěvák
ničema, ale scéna, která
následuje, přesvědčí nás o tom&nbsp;–&nbsp;jak se
říká&nbsp;–&nbsp;makavě.
Vždyť jde o zřejmou loupež! Slečna Bolena leží spoutána na zemi a
tenorista se
dobývá do pokladny.</p>
<p class="e-bookprozatext">&nbsp;</p>
<p class="e-bookprozatext">Běda, přeběda! Charlie, místo
aby jednal, radí se s
kamarády, otálí, vrací se z poloviny své vzdušné cesty a má nové a nové
námitky.&nbsp;–&nbsp;Co mu stojí v cestě? Proč nechce zachránit
dámu, kterou má
pravděpodobně rád? Ale je mu to hloupé, pohrdá zlatem a váhá současně
zachránit
nevěstu a peníze. Což kdyby si někdo myslil, že Charlie tyto hodnoty
spojuje! V
okamžiku, kdy se ohlašují známky nudy, vnikne Charlie do
domu.&nbsp;–&nbsp;Následuje
osvobození slečny Boleny a balet za zády pracujícího lupiče. Následuje
kakraholský balet a spisovatel se při té příležitosti dovolává herce. V
pravý
okamžik zasadí Charlie lupiči ránu do hlavy a vrhne ho do zahrady.
Potom se
zmocní ukradených listin a odevzdává je Boleně Reinfurtové. Tím je
Charlie
vypořádán. Zdraví. Odchází. Ale tu máš, čerte, kropáč! Příslovečná
neobratnost
Charlieova přivodí náhlý obrat. Listiny se octly na zemi a Charlie je
přinucen
papíry zvednout. Tu vychází najevo, že jsou to vesměs dluhopisy, a
Charlie je
pánem situace: o chudou holku se přece může ucházet. Příběh má
pravděpodobně
pokračování, ale spisovatel, došed k prvému polibku, skromně umlká.</p>
<p class="e-booknadpis2"><a name="_Toc343265841">&nbsp;</a></p>
<p class="e-booknadpis2">Začátek povídky nazvané Gilotina</p>
<p class="e-bookprozatext">Nic není jímavějšího a nic tak
nerozechvěje diváky
jako pohled na šibenici. Za starších časů nebývalo o podobné divadlo
nouze a
ten, komu byla souzena oprátka, vesele umíral obklopen zástupem
sličných paní a
vzácných pánů.</p>
<p class="e-bookprozatext">Naneštěstí jsou však soudní
dvory od pradávna těsné a
tak již za starých časů nebylo při exekucích dost místa pro chudé lidi.
Ti
zůstávali před ohradou a tropili si z panstva šašky.</p>
<p class="e-bookprozatext">„Podívejte se, sousede,“ říkal
prý za podobné
příležitosti jeden chuďas druhému, „ještě stále je daleko méně šibalů,
kteří
skončili na šibenici, než těch, kteří baží spatřit na tom místě někoho
jiného.“</p>
<p class="e-bookprozatext">Podobné poznámky poslouchaly
zvláště dámy s nechutí a
raději než by se setkaly se sprosťáky, kteří vedou hanebné řeči,
vstávaly již
časně zrána a snažily se proklouznout k soudu postranními vrátky. Z té
příčiny
byly pak nuceny tlačit se na popravčím místě o celé hodiny dříve, než
si kat
připravil žebřík.</p>
<p class="e-bookprozatext">Někdy pálilo slunce a jindy
byla taková čina, že by
člověk psa nevyhnal, ale paním, o nichž je řeč, to pranic nevadilo.
Krátily si
dlouhou chvíli štěbetáním a buď s košilí přilepenou potem na záda, buď
promočeny do poslední nitky lijavci setrvaly na popravišti až do konce.
Nebylo
jim obtížné snášeti nepohodu a nezdráhaly se zaplatiti za vstupenky
částku,
která se platívá za jalovici či za klobouk se pštrosím pérem.</p>
<p class="e-bookprozatext">Od těch dob se mnoho změnilo.
Soudní dvory dělají dnes
s lístky drahotu a zjemnělý způsob života roztřásl katovy ruce. Upadá
do
rozpaků a v rozhodném okamžiku mu bývá nanic. Tak dokonale se zbřídilo
popravčí
řemeslo!</p>
<p class="e-bookprozatext">Dá-li se však mluviti o úpadku
pacholků, kteří utahují
smyčku kolem hrdla odsouzencova, nemůže býti řeči o tom, že by stará
lidská
záliba dívat se na smrt brala podobnou úhonu. Žádný strach! Ta kypí
stejnou
silou, ba co více: je mocnější! Tříska z šibenice či provaz oběšencův
jdou dnes
tak na dračku, že se o tom starým pamětníkům ani nesnilo.</p>
<p class="e-bookprozatext">I zdá se mi, že není bláznivé,
věřím-li v úspěch
filmové hry, v jejímž čele by se tměl stín popravčího nástroje.
Domnívám se to
tím spíše, že jsem se odhodlal přidržeti se líbezného vkusu pánů, kteří
rozhodují o filmových věcech, a že chci do své hry vrazit dětský pláč a
celé
desítky metrů, které budou předvádět mateřské city, péči drsného otčima
a
vposled milování švarných dvojic, jimž brání zlý osud v lásce. Pánům a
bohatcům
dám v řečené hře zakusiti hořkého chlebíčka chudoby, ale vnuknu jim
zato
velkodušnost a vštípím jim takt tak pronikavý, že by v tom byl kozel,
kdyby
snad náhodou zůstalo na galeriích jedno oko suché. Jen si představte,
že mým
kusem projde král a že mu bude snášeti všechny ústrky malého školáka,
který byl
dán na ševcovinu!</p>
<p class="e-bookprozatext">Pokud jde o zápletku, počítám,
že mi něco napadne, ale
již teď mohu slíbit, že ji ukuji z ryzího kovu kalendářů a poštovních
knížek.
Tentokrát si vypočítám i záliby vzdělanců a půjdu na svou věc od lesa.
Ve světě
se říká, že zákazník je náš pán; mohu tedy dělat něco jiného, než co se
mu
líbí? Mohu svým vládcům odpírat třídní stanovisko? Kdežpak! Přimísil
jsem je ke
všem příhodám.</p>
<p class="e-bookprozatext">A stejně chci podle rozumu
chlapíků z tábora malého
měšťanstva rozpojit věci dobré od věcí zlých tak, aby stály proti sobě.
I
začerním postavy v polostínu a tam, kam má dopadati špetička světla,
vyliji
takovou záři, že jim naskočí husí kůže.</p>
<p class="e-bookprozatext">Dále pak slibuji, že každého
klučinu, o němž se
zmíním, učiním hrdinou nikoli podle pravdy skutečné, ale podle pořádku
knih
salátových.</p>
<p class="e-bookprozatext">Vposled (abych byl zevrubný) se
zavazuji, že se zřeknu
zdrželivosti. Popustím uzdu svým citům a ještě jim k tomu vpálím do
slabin
ostruhy. Jářku, ty herky mají srdce; proč by tedy neběžely o krejcarový
závod?</p>
<p class="e-bookprozatext">Dejte se tedy do čtení s
překypující vírou, že se mi podařilo
sestavit hru tak jednoznačnou a tak prostřední, aby nezmátla ani
nejhlupáčtějšího kritika. Vždyť ji, bože milý, ušiji podle míry
starších škol a
budu přitom hledět, aby všichni přišli na své. Vezmou-li pak herci věc
od
podlahy, získáme slávy až do aleluja!</p>
<p class="e-bookprozatext">Představte si, že zároveň s
předmluvou se blíží k
svému konci i titulky filmu, ale dříve než obrátíme list, popřejte
sluchu několika
taktům, z nichž zaznívá motiv Marseillaisy. Sotva pak postřehnete, oč
jde, již
se roztmívá obraz, který vámi otřese až do hloubi duše: Proti večernímu
nebi,
které je skrz naskrz francouzské, se rýsuje trámoví gilotiny!</p>
<p class="e-bookprozatext">Každému dá rozum, že jsme v
Paříži a každý uhádne, že
se děj odehrává za Velké revoluce. Když jsme tedy určili čas a místo,
sledujeme, co má řečená gilotina za lubem:</p>
<p class="e-bookprozatext">Její nůž se vznáší výš a výš.
Je ticho a člověk
neslyší než posmrkávání a nevýznamný kašel proletariátu z prvých řad.
Zatím
dostupuje ocel určitého místa a zastavuje se, aby po zlomku vteřiny
spadla
dolů.</p>
<p class="e-bookprozatext">Ze srdce rád bych ukázal, jak
ta šelma umí pěkně rubat
hlavy, ale ohledy na dramatickou gradaci mě nutí, abych vzal věc z
jiného
konce. Změňte tedy zároveň s kamerou úhel a popatřte na veliký zástup,
který
uskakuje před stříkancem krve. Popatřte na ty krejčíky, rybářky, huňaté
kožišníky a na všechny ty povaleče s očima navrch hlavy. Ti dobří
chlapíci
účtují se svým králem a jsou okouzleni barvou jeho krve. Jeden je
kupodivu
nosatý, druhý má lebku jako vejce, třetímu chybí v řadě nerovných
zoubků
špičák, šestý má hrb a tak to běží dál.</p>
<p class="e-bookprozatext">Když jste si povšimli, jak se
ti ubožáci pleskají do
stehen a jak v divokých poskocích vyjadřují radost a okouzlení, které
se jich
zmocnilo, dolehnou vám v sluch výkřiky. Nesrozumitelný hukot, jenž do
té chvíle
vzrůstal, vchází nyní v táhlé volání, za něhož by měla lidem tuhnout
krev.
Rozběsněný zástup si žádá pomsty a řve: „Ať žije gilotina!“</p>
<p class="e-bookprozatext">Jest na mně, abych připomněl,
že se sklání večer. Uhadujete
tedy, že pan Kvíčala, který po více než deset let slouží ve filmových
dílnách
jako znamenitý osvětlovač, zapnul svou nízkou lampu a ostošest pere z
boků do
scény, aby vrhl tragický stín na oprýskanou zeď. Suknice, cáry a
zedrané pláště
se pak vlní v kalužinách světla, neboť jeho zdroje jsou rozestaveny
tak, aby
záblesky jasu a stín se střídaly až do hloubi scény. Toť se zná, že
údové
zástupu jsou natřeni jemně olejem a že se lesknou tak říkajíc zlověstně.</p>
<p class="e-bookprozatext">Pokud jde o pohyb, bylo již
naznačeno, že je prudký&nbsp;–&nbsp;nemám
však na mysli žádné hopsání stůj co stůj. Ne! Postavil bych k čiperným
holčinám
a k rozjařeným chasníkům staré vysloužilé statisty, jejichž mrákotný
stav by
nám dopomohl k účinu svým kontrastem.</p>
<p class="e-bookprozatext">Teď, jak se domnívám, uplynulo
již dost času, aby se
obecenstvo rozkoukalo a mohlo si z našich aktérů vybrat dva či tři
hrdiny.
Text, který čtete, má jakési záměry vzhledem k chlapíkovi jménem Simon.
Je to
chudý švec. Pomlčím, abych nepředbíhal, o Simonově povaze, i odkazuji
vás v té
věci na jeho zevnějšek a na sled obrazů.</p>
<p class="e-bookprozatext">Tatík Simon (a chtěl bych se
vsadit, že poznáváte
budoucího vychovatele králevicova) jest chlap jako tyčka. Má opičí
čelo,
varhánkovitou tvář a hubinku, v níž není poctivého tesáku. Vede si
vznešeně,
chodí z místa na místo a kam přijde, všude zjednává pořádek. Skoro bych
řekl,
že věří na jakési poslání, které by mu Paříž měla svěřiti.</p>
<p class="e-bookprozatext">Když mistr Simon napomene
lehkomyslného gardistu a
když vsolí pohlavek uličníkovi, který se rozplakal při pohledu na
gilotinu,
zjedná si tolik vážnosti, že se k němu můžeme přiblížit s kamerou a
sledovat
jeho počínání zblízka.</p>
<p class="e-bookprozatext">V té chvíli přichází Simon k
stánku výčepníkovu.
Džbánek je za čtyrák a mistr má zřejmě žízeň. Zvoní tedy svou mušketou
o
sklenice, ale nic naplat, pan vinárník má oči jenom pro gilotinu a
nedbá o
obchod. Když našeho mistra konečně zhlédne, dá
se&nbsp;–&nbsp;aniž by myslil na
pozdravení&nbsp;–&nbsp;do křiku:</p>
<p class="e-bookprozatext">„Hola, občane Simone, copak těm
hasičům říkáš? Chtěl
bych se vsadit, že pana králevice neodsoudí! Chtěl bych se vsadit, že
jsou
podplaceni!“</p>
<p class="e-bookprozatext">„Jen ne tak zprudka,“ odpověděl
nato příštipkář, „porota
nestojí sice za nic, ale co se tkne peněz, pah!, šlechtici nemají už
dávno ani
vindry a sám pan král zemřel jako žebrák.“</p>
<p class="e-bookprozatext">„Tím lépe,“ odpověděl opět
výčepník, „ale jestliže
porota toho utřinosa osvobodí, bude to chyba. Jářku, takovým panáčkům
patří
useknout hlavu!“ Atd… atd…</p>
<p class="e-booknadpis2"><a name="_Toc343265842">&nbsp;</a></p>
<p class="e-booknadpis2">Zvony mého kraje</p>
<p class="e-bookprozatext">Ve Zbraslavské kronice na
místě, kde je řeč o vroucí
oddanosti krále Václava II. k Marii Panně a kde se dále mluví o lásce,
kterou
král choval k rozkošné končině, ležící při soutoku řeky Berounky s
řekou
Vltavou, je zaznamenáno podobné vypravování:</p>
<p class="e-bookprozatext">Jednou, když byl Zbraslavský
klášter právě dostavěn,
prodléval Václav II. se svými přáteli v opatské síni. Světnice ležela
na
příhodném místě a z jejích oken byl utěšený pohled. Král obrátil k němu
pozornost, a jak se sem a tam rozhlížel, uchvátila krása zbraslavské
krajiny
jeho duši i jeho smysly. Byla pak nádhera toho pohledu tak veliká, že
král
nemohl podržeti v tajnici svého srdce přebytek citu a že promluvením
úst
pronesl dobré slovo, řka takto:</p>
<p class="e-bookprozatext">„Kdybych to čarovné místo, jež
zvlažuje vidlice řek a
jež oplývá pastvinou a jež je nikoliv neúrodné, pokud běží o pole a
vinice,
kdybych to místo, které až do mých časů skýtalo rozkoše králům,
ochotným
věnováním a jako trvalý dar nebyl udělil své paní, Marii Panně, nikdy
nikomu
jinému, ba snad ani Kristu, nebyl bych je nabídl.“</p>
<p class="e-bookprozatext">Možná, že ve chvíli, když se
král ujal slova, zazněly
zvony.</p>
<p class="e-bookprozatext">Možná, že tehdy nastával právě
soumrak a kotlina, již
svírá výběžek Brd se stráněmi na vltavském břehu a dále s úbočím nad
Radotínem,
se naplnila chvějnými zvuky.</p>
<p class="e-bookprozatext">Zněl zvon. Zněl jasný zvon.</p>
<p class="e-bookprozatext">Král umlkl, šlechticové
zkřížili ruce na prsou, opat v
zadumání si chystal odpověď a v polích oráči, kteří se navraceli domů,
na krátký
okamžik zadrželi koně.</p>
<p class="e-bookprozatext">Zněl zvon. Zněl úder kovového
srdce, jenž jako znamení
se vznáší nad krajem.</p>
<p class="e-bookprozatext">Zněl zvon, hlas, který napomíná
vládce k pokornosti a
který dělníkům dá opět pocítit, že země patří Bohu a že ji oráč miluje
tak
mocně jako král.</p>
<p class="e-bookprozatext">Bouře, bitvy, zmar i dlouhá
období míru přešla nad
opatstvím a nezměrné množství vod uplynulo v řekách. Časy se změnily.</p>
<p class="e-bookprozatext">Již se neklikatí cesta k
dřevěnému mostu, již po ní
nezní klus ani dupání královských jízd, ale ozývá se tam veselá trubka.
Po
stopě soumarů vůz za vozem se žene motorizované stádo. Klaksony
houkají, od
rychlosti se zvedá vítr a starý pán, který si vyšel zhlédnout
pohřebiště králů,
je nucen chňapnout po své čepici. Má proto zlost a bez zalíbení se dívá
na
skupinu školáků, kteří snad ještě mají nosíky v dětinském nepořádku, a
přece&nbsp;–&nbsp;skoro
naslepo uhádnou každou značku automobilek.</p>
<p class="e-bookprozatext">Aero 30! Škoda! Buick! A tenhle
pekáč, který si to
sype nejméně stovkou, bude bugatka!</p>
<p class="e-bookprozatext">Tak se změnil život při staré
cestě.</p>
<p class="e-bookprozatext">Pokud jde o klášter, je věru
stále krásný. Byl
pobořen, byl často opravován, liší se od původní stavby, ale v určitém
smyslu
opět směřuje k poslání, které jej proslavilo: bývával dvorem ducha, byl
dílnou
básnících opatů, byl místem umění a po stoletích se stává obrazárnou.</p>
<p class="e-bookprozatext">Ale obraťme se již k městu!</p>
<p class="e-bookprozatext">Skýtá velkolepý pohled a jeho
ulice a jeho zákoutí
jsou rozmarnější než sama náhoda. Je plné zahrad, steziček i
odpočívadel, má
místa slunečná i stinná, má hojnost hotelů i hospod slynoucích
kuchařstvím a
dále zdvořilostí a dále cukrařinou a dále nápoji. Když člověka promáčí
březnový
liják, může si věru vybrat, kde se chce usušit.</p>
<p class="e-bookprozatext">Je-li řeč o nápojích, jakpak se
nezmínit o pivovaru?
Představuje všechen průmysl města, je málem vklíněn do zámku a v
mnohých
ohledech se proplétá starými příběhy. Leckterá jeho várka přicházela
prý na
císařský stůl a jedna zvláště významná rozveselovala společnost českých
vlastenců na prvém pražském bále.</p>
<p class="e-bookprozatext">Tehdy byl svět mladší o sto
roků a Zbraslav&nbsp;–&nbsp;mimo
formanské cesty&nbsp;–&nbsp;byla spojena s hlavním městem jen
řekou, po které
tu a tam plul vor či loďka.</p>
<p class="e-bookprozatext">Dnes je jich bezpočet a nikdo
není dost hbitý, aby je
přehlédl. Hrnou se plným proudem. Jedny jsou něžné, jiné hrdinské a
třetí v
dobré shodě spojují oba druhy.</p>
<p class="e-bookprozatext">Jen zřídka lze na zbraslavských
vodách spatřiti
samotáře, který se zřekl líbezné společnosti a který by nepozdravil
poutníka a
který by nevzdal čest rybářům. Těch je u nás jako kvítí! Prut mezi
koleny, s
pohledem skloněným k poplavku, zdají se čekati na svém místě od
královských
dob. Ta jejich stálost připomíná souvislosti časů a naději, která se
věčně
obnovuje. Rybářský sport je, jak se říkává, na dlouhé lokty, a odtud je
prý
odvozena i míra pověstných štik.</p>
<p class="e-bookprozatext">Možná, že v okamžiku, kdy
nejméně šťastný rybář
vytáhne okouna a kdy bohatýrské i křehké lodičky budou po skupinách
proplouvati
městem, zazní opět zvon starého opatství. V tu chvíli snad neutichne po
březích
hovor; snad se nezastaví spěch k přístavům a snad se nikdo ani
neohlédne. Nic
není pravděpodobnější, a přece se přemnohých čel dotkne jakési
okouzlení! A
přece budou zasažena!</p>
<p class="e-bookprozatext">Kdyby byl skrytým myšlenkám,
které se budí za
vyzvánění zvonů, propůjčen hlas, lze snadno uhádnouti, že by ten hlas
zněl po
způsobu věrného vyznání krále Václava.</p>
<p class="e-booknadpis2"><a name="_Toc343265843">&nbsp;</a></p>
<p class="e-booknadpis2">Zbraslavská povídka o opatu
Martinovi</p>
<p class="e-bookprozatext">Za starých časů byl Zbraslavský
klášter slavný po
světě a jeho opat byl veliký pán. Často se stávalo, že k němu přijel na
návštěvu král. To bych vám přál vidět, co to bylo za melu: vrátní,
fráteři,
vojáci, myslivci, mnichové, městská chasa, všichni sháněli prášek na
čištění
knoflíků a mečů. Mýtný pobíhal hledaje opasek s lvíčkem, klíčníkům se
třásla
kolena, zbraslavští kluci se musili třikrát denně mýt a maminky
nepouštěly z
rukou škopíček mýdlové vody. Venku bylo boží dopuštění. Kdekdo popadl
novou
čepici a hrnul si to k mostu na pražské silnici.</p>
<p class="e-bookprozatext">Zatím se mezi stromovím blížil
průvod. Pod ohnivou
záclonou, v zlatě, modři a běli oblaku, který se valí pod kopyty koní,
přijížděl ten, kterého očekávali: král. Krok jeho koní zní jako veliké
zvony
opatství.</p>
<p class="e-bookprozatext">Pánbůh s námi! Všechno je na
nohou, jen zbraslavský
opat jakoby nic. Jako by se nic nedělo, honí se Martin s dětmi po
zahradě. Má
pásku na očích a jako s uděláním klopýtne a padá právě uprostřed vítání
a
oslavného křiku.</p>
<p class="e-bookprozatext">Myslíte, že z toho bylo nějaké
hromování? Král se zasmál,
a protože byl v dobrém rozmaru, povídá: „Ty, chlapíku, nebudeš moci pro
nezbednost ani umřít!“</p>
<p class="e-bookprozatext">Potom vzal opata Martina pod
paží a za nesmírného
údivu jej odvedl, aby si porozprávěli o dějepise a zbraslavské silnici,
která
už tehdy byla v prašpatném stavu.</p>
<p class="e-bookprozatext">Kdyby byla na světě
spravedlnost, žil by opat Martin
ještě dnes. Sedal by na hrázi, klátil nohama a palci by točil mlýnek,
přemýšleje o svých knihách. Volal by jménem zbraslavské kluky a
děvčátka, dával
by těm ušatým človíčkům žertovné otázky, koláč anebo měděný penízek.</p>
<p class="e-bookprozatext">Ale žel! Když měl opat Martin
na zádech pět křížků,
najedl se nezralého ovoce a zemřel.</p>
<p class="e-bookprozatext">Čert nikdy nespí.</p>
<p class="e-bookprozatext">V červnu toho roku přišel do
Zbraslavského kláštera
mocný pán jménem Jan Sekerka z Petřínovic, řečený Hrůza. Táhl se svými
syny do
Svaté země. Měl tři chlapce a všichni byli něžní a růžoví a žádný z
nich se
nepodobal otci.</p>
<p class="e-bookprozatext">Tehdy se věřilo, že křižákům,
kteří vedli války s
Turkem, brání jejich hříchy, aby dobyli města Jeruzaléma a osvobodili
svatá
místa.</p>
<p class="e-bookprozatext">Tehdy se také věřilo, že ruka
boží a andělé ochraňují
neviňátka.</p>
<p class="e-bookprozatext">Jakýsi mnich, jemuž se z postu
a ze sebetrýznění
pomátl rozum, jal se kázati, aby matky připnuly dětem kříž a otcové aby
jim
vložili do dlaně meč. Uvěřil, že splní vůli boží, dovede-li děti do
války.
Řečený mnich se jmenoval Johánek; kázal v kostelích i na náměstích,
vystupoval
na nárožní kameny, na vozíky, na obrácené koše na tržišti a lidé před
ním
klekali a bili se do prsou.</p>
<p class="e-bookprozatext">Zbraslavští řemeslníčkové a
chudáci, kteří dřeli na
klášterním panství, byli stejní bloudi jako ostatní. Sotva se
rozkřiklo, že
před opatstvím stojí hlouček dětských křižáků, již se sbíhali ze všech
stran,
již rozhoupali zvony, již klečí před bratrem Johánkem.</p>
<p class="e-bookprozatext">Řeholník mluví o spáse duší.
Mluví o osvobození města
Betléma, o meči neviňátek, který potře ďábla. Jeho řeč zachvívá srdcem
posluchačů. Lidem běží po zádech mráz; někteří bijí čely o zem. Někteří
pláčou,
někteří vztahují ruce, jako by chtěli uchopit srdce našich zvonů. Tu
bratr
Johánek umlká a kyne dítkám: Chlapci zdvihají oběma rukama zbraň, která
je
příliš těžká, a počínají zpívati píseň ku chvále Jezulátka. Chudáci,
jak jsou
ubozí! Šli dnem i nocí, zmocňuje se jich horečka, mají hlad a pláčou.
To není
zpěv, to je vzlykání.</p>
<p class="e-bookprozatext">Jít, jít a jít cestou necestou,
jít o žízni a hladu,
jít po krvavých nohou, když pere slunce, když mrazí noční chlad, jít s
blázny,
kterým přihořívá hlava a kteří zavalí studánky, když chcete pít, jít s
blázny,
kteří si rozdrásali tvář a podobají se více strašidlům než lidem. Jít v
horečce, spát na cestách, vstávat, klopýtat, padat, vléci těžký kříž,
či hůře,
strašný tátův meč, jít s chlapíky, kteří z poblouznění už přestali být
lidmi a
kterým z hlavy padá hmyz, jít sedm dní a sedm nocí. Jít.</p>
<p class="e-bookprozatext">Někde na cestách nasbírali malí
křižáci poutnický lid,
který je teď obklopuje. Kulhá, belhá se a klopýtá pod svými ranci, aby
utvořil
kolem dětí kruh a přidal své hlasy k jejich nářku. Poutníci pějí z
plného hrdla
a mezi všemi je daleko slyšet Jana Sekerku, pána z Petřínovic, který má
v
andělském vojsku (jak se říká dětskému sboru, táhnoucímu proti
Saracénům) tři
syny.</p>
<p class="e-bookprozatext">Pan Sekerka byl statečný voják,
ale měl u Pánaboha na
tisíc vroubků. Jaký div, že se bál soudného dne, když notně zestárl! Tu
se
chtěl zalíbit svému poslednímu soudci, a tak se obrátil. Protože byl
člověk od
rány, stal se stejně zbožným, jako byl předtím ničemný.</p>
<p class="e-bookprozatext">Tehdy uslyšel kázání. Bratr
Johánek neměl myšlenek
nazbyt a mluvil stále stejně: „Blíží se konec světa a vy se
nezachráníte od
věcného ohně,“ pravil, „neboť Bůh se hněvá. A jak by se neměl hněvati,
když nad
svatými místy vládne Saracén? Pomněte na hněv boží, pomněte na svoji
spásu a
vytyčte kříž u bran Jeruzaléma! Vytyčte kříž rukama neviňátek! Vypravte
své
dítky na tažení proti nevěřícím a andělé jim otevřou brány Cařihradu.
Andělé je
povedou po dalekých cestách a budou říditi jejich lodi. Pacholátka
dobudou
zelenými ratolestmi více než vojsko hříšníků zkrvavenou zbraní.“</p>
<p class="e-bookprozatext">Pan Sekerka uvěřil, že z
Johánkových úst slyší vůli
boží. A poslechl. Vzal své ženě tři nejmladší synky, oděl je do bílého
roucha a
následoval s nimi mnicha.</p>
<p class="e-bookprozatext">Nejmladšímu Sekerkovi bylo sedm
let. Jmenoval se
Ondřej a do té chvíle se držel jenom maminčiných sukní. Jaký to byl
zármutek,
když odcházel za svými bratříčky bos, v košilce a s holí, na jejímž
konci byl
těžký kříž se třemi svícemi!</p>
<p class="e-bookprozatext">Tři dny šel Johánkův zástup k
Boleslavi a tři dny se
vracel k Vltavě. Proč? Sbíral cestou pacholátka. Když se Johánek a pan
z
Petřínovic dopočetli stého křižácka, obrátili se na jih, k Uhrám. Tak
došli k
zbraslavskému opatství. Zde chtěli odpočinout.</p>
<p class="e-bookprozatext">Tlukou na bránu a již vychází
opat Martin.</p>
<p class="e-bookprozatext">Na mou duši, tehdy se
neusmíval! Ani zdání, byl
nakvašen a křičel na Johánka stejně jako na zbraslavské řemeslníky:
„Kliďte se,“
pravil, „ševci k potěhům! Truhláři k hoblicím! Kliďte se, a ať vás
neslyším už
povykovat! Dosti té blázniviny!“</p>
<p class="e-bookprozatext">Otřel si hřbetem ruky ústa a
povídá řeholníkovi: „Ty
jsi mi nějaký pěkný ptáček! Kdopak to kdy
slyšel&nbsp;–&nbsp;posílat děti do
války!“</p>
<p class="e-bookprozatext">Bratr Johánek a pan Sekerka z
Petřínovic zůstali, jako
když do nich uhodí. Ale malí křižáci odhazovali hole a alou do
klášterní brány!
Za chvíli seděli za opatovým stolem a cpali se koláči.</p>
<p class="e-bookprozatext">&nbsp;</p>
<p class="e-bookprozatext">Bylo řečeno, že Jan Sekerka
zůstal, jako když ho
opaří, a že se Johánek náramně podivil tomu, co slyšel od učeného
opata.
Chvilku nevěděl kudy kam, ale potom jej chytla ta stará bláznivina:
Začal
popichovat poutničkou chasu a říkal, že je opat Martin bezbožník a že
brání
lidem v dobrých skutcích a kazí bohulibé dílo. Pravda je, že to nemusil
opakovat. Chudinkové, kteří táhli s dětmi do Svaté země, byli žebráci,
lidé zoufalí
a nemocní. Slepci, chromci, krátce ubožáci, kteří nemohou uvěřit, že
svět je
krásný. Již dávno se ho zřekli. Věřili jenom ve smrt. V životě je
potkávalo jen
samé soužení, a proto se obraceli zády k rozumu i odvaze. A přece tyhle
věci
mohou všechno vyléčit a všechno změnit.</p>
<p class="e-bookprozatext">Když opat odešel, poutníci
začali reptat a tloukli
svými holemi. To byla voda na Johánkův mlýn. Odkašlal si, vylezl na
převrácený
sud a jal se mluviti, až se mu od huby kouřilo. Co mluvil? Ale to už
známe!
Vzýval nebesa, aby potrestala každého, kdo stojí v cestě malým
křižákům. „Ať se
propadnu, nestihne-li opatství a celé město morová rána!“ křičel, „ať
se
propadnu, ať mi zdřevění ruka!“</p>
<p class="e-bookprozatext">Zbraslavští občané na něj
pokukovali zaraženě. Věřili
svému opatovi&nbsp;–&nbsp;ovšem křižácká výprava se jim zdála
rovněž věcí
spravedlivou. Přizvukovali tedy Johánkovi sotva na půl huby a s palci
za
opaskem, s našpulenými ústy se dívali, jak slepí poutníci napřahují
paže, jak
tápají a padají na zem, jak se to živé klubko zmítá touhou užuž vyrazit
na
cestu.</p>
<p class="e-bookprozatext">Ale brána kláštera je zavřena a
za zdí je ticho.
Ticho? Ne tak docela! Z opatství je slyšet smích a cinkání talířů. Malí
křižáci
si nacpávají bříška a ani nevzdechnou po boji s Turkem.</p>
<p class="e-bookprozatext">Tohle trvalo dva dny.</p>
<p class="e-bookprozatext">&nbsp;</p>
<p class="e-bookprozatext">Vojákům se snadno řekne:
táhnout do Palestiny, ale
maminky se na to dívají jinak. Ty byly šmahem na straně pana opata.
Nechtěly o
křižáctví ani slyšet a zahnaly své děti do postelí. Všichni kluci, co
jich kde
ve Zbraslavi bylo, měli obvázané hlavy. V domech to čpělo octem a
chodilo se po
špičkách jako při nemoci.</p>
<p class="e-bookprozatext">Toť se ví, že někteří kluci
měli trhání a že se našel
nerozuma, kterému se líbilo víc jít do Uher s Johánkovou tlupou než
pásat kozu
za humny; ale myslíte, že to bylo co platné? Maminky to dovedly uvést
na pravou
míru. „Nic, nic, nic!“ křičely jedna přes druhou, „pan opat má rozum.
Každý,
kdo chce vést děti do války, je blázen a ničema! Vyžeňte Johánka z
města! Vemte
na něho hůl! Mažte ho! Ať táhne i se svým Sekerkou k čertu!“</p>
<p class="e-bookprozatext">Tehdy nebyly se zbraslavskými
paními žerty.</p>
<p class="e-bookprozatext">V noci, když ještě v městě
všechno spalo a když se
poutníci před opatstvím již vykřičeli, bylo viděti jednu ze
zbraslavských paní
(jmenovala se Julie Žáková), jak vychází z domu. Měla na hlavě kápi a
vedla si
opatrně jako nějaký zloděj. Přeběhla náměstí a zlehýnka klepe na okno
paní
Bohdanky Dědkové. Ta si sotva obleče plášť a už je venku u své
přítelkyně.
Ještě zbývá sehnat třetí a ta je krajkářkou.</p>
<p class="e-bookprozatext">Vytáhnou ji z postele, nasadí
čepec, a jářku žádné
okolky, když je nakvap! Pan opat Martin už čeká. Paničky seberou sukně
do
špetky a každá to natahuje až běda. To věřím, že se to při té tloušťce
špatně
utíká. Ale nic naplat! Zatněte zuby, pěstě k ramenům, a dýchat nosem,
hrome!
Nebo to všechno zkazíte!</p>
<p class="e-bookprozatext">Než by napočítal sto, jsou ty
hodné paní u zdi
opatství. A teď přijde to pravé:</p>
<p class="e-bookprozatext">„Bohdanko, holka zlatá,“ povídá
krajkářka, „zapískej!“</p>
<p class="e-bookprozatext">„Já?“ odpověděla nato Bohdanka,
„já mám pískat? Copak
si, ženská, myslíš, že jsem nějaká ničemnice, či co? Já jsem se pískat
neučila
a jakživa nepískám!“</p>
<p class="e-bookprozatext">„Tu to máme,“ povídá paní
Julie, „já to taky nesvedu,
to jsme teď v pěkné bryndě! Pan opat čeká na zapískání, a kde
nic&nbsp;–&nbsp;tu
nic!“</p>
<p class="e-bookprozatext">Na mou věru! Ty ženské neumějí
pískat. Špulí ústa,
šklebí se, až jim slzy tečou, ale ne a ne. Nejde to, co teď?</p>
<p class="e-bookprozatext">„Mám nápad,“ povídá po chvíli
krajkářka. „Vysadíme
Bohdanku na zeď.“</p>
<p class="e-bookprozatext">„To nic není, drahoušku,“ řekla
nato paní Žaková, „skočíš
pěkně zvesela do zahrady, zatřepáš panu opatovi na
okno&nbsp;–&nbsp;a máme to!“</p>
<p class="e-bookprozatext">Paní Bohdanka se bránila, ale
sousedky na ni byly jako
sršáni. Bohdanko sem, Bohdanko tam a milá Bohdanka (jaký už je dobrák)
se
škrabe na zeď. Sukně mezi kolena a raz, dva, tři! Už je na zemi.
Lidičky, to
byla rána!</p>
<p class="e-bookprozatext">Možná, že se při tom pádu
ozvalo nějaké bezděčné
zapísknutí, možná, že opata upozornil jenom hluk. Krátce: Martin měl
tenké uši
a nečekal na druhé znamení. Probudil děti a bez dlouhého vysvětlování
je strkal
ze dveří. Venku jim řekl, aby se vzaly za ruce, a odvedl je ke zdi
opatství,
právě tam, kde stála paní Bohdanka Dědková se svými přítelkyněmi. Potom
vzal
žebřík, vylezl na zeď, obkročil ji a pomáhal dětem na druhou stranu.</p>
<p class="e-bookprozatext">„Tak, tak, miláčkové,“ říkal
těm křižáčkům, „vraťte se
domů k maminkám a válku ať vezme čert. Sbohem, trdlíku, sbohem,
špindírko,
sbohem, štěňátko! Sbohem, sbohem, sbohem! A neodři si bříško o zeď!“</p>
<p class="e-bookprozatext">Pro každého měl ten slovutný
opat slovíčko, a ať se mi
rozskřípá pero, nesetřel-li si slzu po tom loučení!</p>
<p class="e-bookprozatext">Dole pod zdí chytala malé
rytíře paní Julie a
napočítala jich celkem devadesát sedm. „Jsou všichni?“ otázala se
opata, když
předala posledního krajkářce.</p>
<p class="e-bookprozatext">„Kdepak,“ odpověděl pan Martin,
„ještě tady mám tři
Sekerkovic poklady!“ Potom se naklonil dolů do zahrady a chtěl na ty
opozdilce
pustit trochu hrůzy. „Co okouníte? Co s vámi, darebáci, je? Nechce se
vám snad
domů?“</p>
<p class="e-bookprozatext">Na ta slova bylo chvilku ticho.
Kluci přešlapovali,
mačkali si prsty a nic. Konečně nejmladší, Ondřej, si dodal odvahy a
odpověděl
jasným hláskem: „Prosím, pane opate, my nesmíme. Náš tatínek je moc
přísný a&nbsp;–&nbsp;víte&nbsp;–&nbsp;on
by nás ráno hledal.“</p>
<p class="e-bookprozatext">Krajkářka i obě druhé paní
spráskly za zdí rukama a
paní Dědková se rozkřikla, jak ten kluk je hubatý.</p>
<p class="e-bookprozatext">„Víte, milá paní,“ řekl nato
zbraslavský opat, „něco
na jeho řeči bude! Kluci tady mají tátu a to je jiná. Jděte spánembohem
a já už
si s nimi nějak poradím.“</p>
<p class="e-bookprozatext">Městský hlídač před branou
opatství už odzpíval půlnoc
a mířil k náměstí. Byl to starý dědeček a dobrák k pohledání. Do únosu
dětí byl
zasvěcen a kryl paní Julii, krajkářce a paní Bohdance záda. Chudinka!
Co živ se
nedopustil žádného nepěkného kousku a teď měl napálit celé město! Brada
mu
skákala ažaž, ale nepovolil. To mi dá rozum, řekl si, že děti Turka
nevyženou!
Kdežpak by něco zmohly těma svýma ručičkama, vždyť si to ani chleba
nedovede
ukrojit! Jářku, jestli jim nepomohu, čekají je strašné věci.</p>
<p class="e-bookprozatext">V tu chvíli vykročila na
náměstí krajkářka. Hlídač ji
spatřil a odložil hořící louč na roubení studně. To bylo znamení.</p>
<p class="e-bookprozatext">Potom si sedl na schůdky před
kašnou a zdálo se mu o
Jezulátku.</p>
<p class="e-bookprozatext">&nbsp;</p>
<p class="e-bookprozatext">Na druhý den ráno svítilo jako
s uděláním slunce. Řeky
se leskly, vál lehký vítr z jihu a v tom větru létalo na tisíc ptáků.
Silnice, vedoucí
ku Praze, byla doposud pustá. Ve vyježděných kolejích se leskl noční
déšť.</p>
<p class="e-bookprozatext">Když poprvé zazpíval kohout,
vyjel z města vozík,
tažený dvěma koňmi. A za ním druhý, třetí. Těch vozů s plachtami je
celkem pět.
Zastavují se u řetězu, který je napjat přes cestu. Koně pohazují
hlavami a s
kozlíku skáče starý hlídač. Narovnal si záda a silnějším koncem biče
udeřil do
dveří mýtného domku.</p>
<p class="e-bookprozatext">„Hola, kamaráde,“ povídá,
„vstávej! Na mou duši, tobě
jednou ukradnou mýto i se řetězem! Ty jsi mi pěkný mýtný!“</p>
<p class="e-bookprozatext">„No, no! Vždyť není zle!“ ozval
se hlas z vnitra
domku. „A kam tě tak záhy čerti nesou?“</p>
<p class="e-bookprozatext">„Kam by mě nesli,“ odvětí
hlídač, „vezu krapku mlíka a
špetku zboží.“</p>
<p class="e-bookprozatext">To všechno je lež, lež a lež!</p>
<p class="e-bookprozatext">Pod plachtami těch vozů jsou
děti, které včera utekly
z kláštera. Jsou tam křižáčci.</p>
<p class="e-bookprozatext">Můj ty světe, co se stane,
bude-li mýtný všetečný?
Kdybych měl vypravovat, jak ty malé chudinky drkotaly zuby a jak se
třásl
jejich starý průvodce, nebyl bych se svou řečí hotov ani za týden.
Dosti na
tom, řeknu-li, že všichni byli strachem bez sebe a že naštěstí nikdo z
nich
nekýchl.</p>
<p class="e-bookprozatext">Mýtný&nbsp;–&nbsp;jaký
už byl obejda&nbsp;–&nbsp;loudil
o trochu mléka a jižjiž se dobýval pod plachtu. V té chvíli měly děti
namále!</p>
<p class="e-bookprozatext">A tu se mihne po zábradlí něco
jasného. Plášť bílého
mnicha. Má v rukou modlící knížku a mrká přes ni na kočího.</p>
<p class="e-bookprozatext">Mýtný to nevidí. Mýtný se
zajíká zdvořilostí a zavírá
se poklonami jako jarmareční nůž.</p>
<p class="e-bookprozatext">V tu chvíli skočil starý hlídač
znovu na kozlík.
Práskl do koní a za ním vyrazily i ostatní vozy.</p>
<p class="e-bookprozatext">Sotva poslední projel mýtem,
byl první již v zátočině,
tam, kde dnes teče Berounka. Stařík tam zprudka zadržel koně:</p>
<p class="e-bookprozatext">„Pro pána krále a zlé pryč!
Tamhle za stromy někdo
stojí! Ať se propadnu, jestli to není nějaký Saracén nebo strašidlo!
Josífku,
Josífku ze Starého Města, jdi se podívat, co je to zač!“</p>
<p class="e-bookprozatext">Josífek měl strachu také plná
kaťata, ale šel. Zuby mu
cvakají, meč se mu plete mezi nohy, ale přece jen přichází k topolům.
Ještě
deset kroků, ještě pět, ještě tři… Tu máš, čerte, kropáč! Najednou
proti němu
vyběhne postava v kapuci. Popadne ho a vlepí mu hubičku.</p>
<p class="e-bookprozatext">Kdo to byl?
Ale&nbsp;–&nbsp;Josífkova maminka. Čekalo
jich tam osmačtyřicet. Za každým topolem se skrývala jedna.</p>
<p class="e-bookprozatext">Žádná věc se na světě neutají.
A tak také vyšlo
najevo, že děti z kláštera utekly.</p>
<p class="e-bookprozatext">&nbsp;</p>
<p class="e-bookprozatext">Johánek vstal, promnul si oči,
pomodlil se, popadl
poutnickou hůl a povídá: „Bratři milí, je čas! Svatá země je daleko a
my stále
lenošíme. Na cestu, jářku, nebo přijdeme pozdě!“</p>
<p class="e-bookprozatext">Potom se jal hledat děti a
křičel, jako by ho na šídla
brali. Kam se poděly? Kde jsou? Chodil po opatské zahradě a světnicemi,
ale kde
nic, tu nic. Mnichové stáli u pultů a psali, nebo si spravovali boty,
nebo
pracovali na soustruhu, nebo robili něco jiného. Sem tam se na milého
Johánka
někdo po očku podíval, ale rychle se obrací a zas už si hledí svého.</p>
<p class="e-bookprozatext">V celém klášteře je ticho a je
slyšet, jen jak Johánek
práská dveřmi a jak capkají jeho bosé nohy. Konečně nalezl opata a zle
se na
něj obořil. Klne mu, svolává nebeské tresty, ale opat mlčí.</p>
<p class="e-bookprozatext">„Děti odešly,“ řekne po dlouhé
chvíli ticha. „Myslím,
že se vrátily domů. A řekl bych, že udělaly dobře.“</p>
<p class="e-bookprozatext">Co bylo dál? Johánek zuřil,
běhal, proklínal,
vyhrožoval peklem a ďas ví co všechno. Opatovi už to bylo hloupé
poslouchat.
Zvedl prst a povídá, že radši půjde do zahrady. Potom sňal s hřebíku
opatský
klobouk a vyklouzl ze dveří.</p>
<p class="e-bookprozatext">V štěpnici, jak se sluší,
zpívali ptáci. Zbraslavští
kosové se odjakživa vyznají v písničkách. Můj bože, jaká je to krása,
když
člověk poslouchá ty milé opeřené ničemy! Panu opatovi z toho šla až
hlava
kolem. Usmíval se, pod ruku mu vběhl pes.</p>
<p class="e-bookprozatext">Sotva udělali několik
kroků&nbsp;–&nbsp;toť se ví,
kluci Sekerkoví jim jsou v patách.</p>
<p class="e-bookprozatext">„Tiše, tiše!“ povídá jim Martin
a klade si prst na
ústa, ale kluci nedovedli držet jazyk za zuby a měli samé nesmyslné
otázky.</p>
<p class="e-bookprozatext">„Víte co,“ povídá opat, kterému
nebylo do řeči, „podíváme
se, jsou-li už zralá jablka.“</p>
<p class="e-bookprozatext">&nbsp;</p>
<p class="e-bookprozatext">Co zatím dělá bratr Johánek?
Vyrazil z kláštera a
vrátil se k poutníkům. Hledá si oporu u té chasy neduživé, která chce
dobýt
Pánubohu zemi a sobě věčnou blaženost.</p>
<p class="e-bookprozatext">„Bratři, kamarádi,“ křičí
Johánek, „zbraslavský opat
nás okradl! Děti jsou pryč!“</p>
<p class="e-bookprozatext">„Tak!“ děsili se poutníci.
„Tak! Ale co tomu řekne
patron andělského vojska? Co řekne archanděl Michael? Ten se nám sveze
po
kobylce!“</p>
<p class="e-bookprozatext">Nešťastníci vřeštěli ještě i
jiné věci, ale kdopak je
bude poslouchat! Vyhrožovali, hučeli, dupali bosýma nohama, prskali a
všichni,
co jich bylo, se hnali za panem opatem do zahrady.</p>
<p class="e-bookprozatext">Někteří stateční mnichové je
chtěli zadržet: „Pánbůh s
námi,“ říkali si, „jen aby ti blázni opatovi neublížili! Je to přece už
jen
starý člověk!“</p>
<p class="e-bookprozatext">„Eh, co!“ odpovídali jim druzí,
„to znáte špatně
opata. Ten umí utíkat!“</p>
<p class="e-bookprozatext">Ale Martin neutekl! Když
spatřil zástup, který se na
něho řítil, seskočil se stromu, mnul si koleno a usmívá se jakoby nic.</p>
<p class="e-bookprozatext">„Kam jsi, ty starý hříšný
ničemo, schoval naše
statečné křižáčky? Kam jsi je ukryl? Kam jsi je dal?“ křičeli poutníci
jeden
přes druhého a hrozili berlemi a chtěli opata ztrestat. Ale neměli sil.
Byli to
chromí ubožáci a zbývaly jim jen hrozby:</p>
<p class="e-bookprozatext">Jen počkej, opate, počkej, až
přijde Jan Sekerka z
Petřínovic! Ten, kterému říkají Hrůza! Jeho meč je nabroušen na dvě
strany.
Třikrát jím sekne za tři své syny! S tím pánem nejsou žerty!</p>
<p class="e-bookprozatext">A už tam stál! Meč se mu leskl,
a na koho se podíval,
toho obešel strach.</p>
<p class="e-bookprozatext">Už sahal po zbrani.</p>
<p class="e-bookprozatext">Tu se snesl shůry anděl. A
druhý. Třetí. Staví se před
opata, hájí pana Martina svými tělíčky. Vždyť to jsou Sekerkovic kluci!
Vždyť
je to Ondřej a jeho bratříčci!</p>
<p class="e-bookprozatext">„Tatínku,“ povídá ten
usmrkánek, „já nechci, aby panu
opatovi někdo ublížil!“ A popadl ostří tatíkova meče.</p>
<p class="e-bookprozatext">Ten starý hříšník si do té
chvíle myslil, že jeho
kluci utekli s ostatními. Když je tu viděl čisté a zdravé, radostí
zapomněl na
zlost. A pustil z ruky zbraň.</p>
<p class="e-bookprozatext">Těžký, nadvakrát ostřený meč
zranil chlapcovu dlaň. Z
něžné rýžky, která prý věští délku života, vytryskla krev.</p>
<p class="e-bookprozatext">Při pohledu na tu červenou
kapičku pan Sekerka z
Petřínovic, řečený Hrůza, obrátil oči v sloup. A upadl naznak do trávy
pod
opatovu jabloň.</p>
<p class="e-bookprozatext">Ten statečný pán omdlel jako
slečinka.</p>
<p class="e-bookprozatext">Omývali ho vodou, a když pak
znovu vládl jazykem, ptal
se po chlapcích.</p>
<p class="e-bookprozatext">„Já jsem jim poradil, aby
chodili husám na kopřivy a
kolébali doma malé sestřičky,“ ozval se zbraslavský opat. „Věřte mi, je
to tak
lepší, než aby se utopili někde v Dunaji
anebo&nbsp;–&nbsp;pánbůh chraň!&nbsp;–&nbsp;stříleli
z luku na lidi. Svědí-li vás kůže, Jene Sekerko, rvete se sám. Proč by
ta malá
chasa to za vás měla vylízat?“</p>
<p class="e-bookprozatext">„Tak, tak!“ přisvědčil pán,
kterému říkali Hrůza, a
sedl si. „Proč to ta chasa ušatá má za vás vylízat. Proč má za vás mému
chlapečkovi téci krev!“ a s tím vstal a obrátil se proti zástupu. A
napřáhl
proti poutníkům svůj hrozný meč.</p>
<p class="e-bookprozatext">A bratra Johánka hnal až za
klášterní bránu.</p>
<p class="e-bookprozatext">Opat pan Martin a Sekerkovic
kluci zatím česali
jablka.</p>
<p class="e-bookprozatext">Už bylo řečeno, že čert nikdy
nespí. To ovoce bylo
nezralé. Než Sekerkovi dorazili domů do Petřínovic, ležel zbraslavský
opat na
prkně. Achich! To byla voda na Johánkův mlýn! On a jemu podobní
chytráci s myší
tlamičkou, nábožní poutníci a svíčkové báby ve zbraslavském chrámě
řekli, že se
mu stalo po zásluze. Že archanděl Michael účtoval za svoje křižácky.</p>
<p class="e-bookprozatext">Nicméně my víme své. Ale to
nemírní zármutek.</p>
<p class="e-bookprozatext">Martinova rakev byla z dubu,
který vyrostl ve stínu
opatství. Na víku té rakve byl kříž, složený ze dvou větví.</p>
<p class="e-bookprozatext">Hu, hú! Všechno, co souvisí s
pohřbem, je lépe
vynechat!</p>
<p class="e-bookprozatext">Krátce, zbraslavský opat spí u
chrámové zdi na
východní straně starého opatství.</p>
<p class="e-bookprozatext">Hádám, že spí jen na jedno oko.
Řekl bych, že sotva
podřimuje a že je připraven co chvíli vstát, obléci kápi a opánky a
rovnýma
nohama skočit do jakéhosi rozmarného příběhu.</p>
<p class="e-booknadpis2"><a name="_Toc343265844">&nbsp;</a></p>
<p class="e-booknadpis2">Jak jsem se učil spisovatelem</p>
<p class="e-bookprozatext">Můj mistr spí. Natáhl se pod
starým ořechem, dal si
ruce pod hlavu a chrápe ostošest. Můj mistr se jmenuje Tomáš Borovička
a skládá
povídky pro tiskaře. Já, kterému říkají Jan, jsem u pana Borovičky v
učení.
Ořezávám mu tužky a čistím inkoustové skvrny na jeho rukávech, neboť
můj mistr
má hanebný zvyk utírat si pero o předloktí. Někdy, když je pan
Borovička v
dobré náladě, uloží mi, abych vymyslil začátek nebo konec nějakého
příběhu pro
malé chlapce.</p>
<p class="e-bookprozatext">Milý příteli, milý čtenáři,
který si opíráte loket a
jíte nad knihou makový koláč, víte, jak je spisování těžké? Je to někdy
zatroleně nesnadné, a kdybych se nestyděl, zběhl bych od svých sešitů
už dávno
k námořníkům. Ale mám starého Borovičku rád, i když jsem četl v
novinách, že je
to packal a popleta. Nedovede prý sesmolit kloudnou větu a neví si rady
s dějem
svých povídek. Možná, že je to opravdu tak. Ale když vidím, jak si
opírá hlavu
a znovu a znovu přechází po světnici, aby vposled uchopil odhozené pero
a
jedním dechem pak u svého pultu napsal deset stránek, tehdy se mi zdá,
že nikdy
nebylo většího spisovatele.</p>
<p class="e-bookprozatext">Honzo, Honzíku, říkává potom
můj mistr, přečti ty
osloviny! Tu se chápu papíru, a zatímco pan Tomáš bubnuje na okenní
sklo,
slabikuji řádek po řádku. Kdybyste viděli, jak poslouchá! Kdybyste
viděli, jak
se v něm třese každá žilka a jak je smutný! Někdy nemohu z místa a tu
mi pan
Borovička napovídá a říká zpaměti slovo od slova právě tak, jak je
napsal. Zdá
se mi to hodné podivu. Zdá se mi, že se vyzná ve své věci, a lituji, že
není o
poznání domýšlivější. V té chvíli mu ze srdce přeju, aby napsal nějakou
slavnou
knihu a získal pytel dukátů.</p>
<p class="e-bookprozatext">Jindy jsou jeho příběhy slátané
a podobají se ubrečeným
povídačkám pro holky. Jako ten, který mi pan Borovička vyprávěl o
zbraslavském
opatu. Tehdy jsem se zeptal, jak jsem vlastně přišel na svět a k němu
do učení.
Mistr si zamnul ruce a po způsobu mizerných povídkářů začal zeširoka:</p>
<p class="e-bookprozatext">Zbraslavský klášter byl z
největší části pobořen, ale
to, co zbylo, dostalo nový kabát a už se nezřítí. Sad byl vyvrácen a
znovu
dorůstá, řeka si našla nové koryto a silnicí se řítí rachot motorů. Nad
starým
opatstvím táhnou letadla jako křepelky a opat Martin leží u chrámové
zdi
bezmála tisíc let. Je pochován na východní straně a blízko řeky, dva
sáhy nad
hladinou. Šibal jako Martin spí sotva na jedno oko. Toť se ví, že se
nedá
zahrabat jako havran, aby nikdy víc nevěděl o krásném světě! Nikoliv.
Martin
jen podřimuje, a kdykoli uslyší výbuchy motorů, klakson a veselé
poštěkávání
dvoucylindráku, mihne se mu úsměv po vyhublé tváři. Okolo půlnoci, kdy
bývá
hodina duchů, vystoupí Martin ze zdi opatství a přichází si sednout na
náhrobek, který se propadá mezi řekou a krnovskou louží. Tam je
pochován
zahradník Bisam, jehož jménem se dosud říká štěpnici. Za časů českých
králů
obracel někdy Bisam opatu Martinovi při čtení listy knih. Teď, když k
němu
zbraslavský opat přijde, obrátí Bisam leda oči v sloup a říká:
„Milosti, pane
opate, aby vás káně kloblo! Vždyť vy jste horší než malý kluk! Sluší se
na
opata, aby byl strašidlem? Chcete zas vyvést nějakou taškařici?“</p>
<p class="e-bookprozatext">Jednou, a není to dávno,
sjížděl z horního konce města
vozík. Místo koně držela oj ženská a vzpírala vůz v zatáčkách,
nastavujíc nohu
proti zdem. Ze starého zvyku měla v zubech dýmku a v uších dukáty. Ale
dýmka
byla prázdná a dukáty z kočičího zlata. Ta ženská se jmenovala Lucie, a
protože
byla stará a červenou sukni měla přehozenu přes hlavu, říkali o ní, že
je
cikánka. Pokud jde o peníze, byla její kapsa prázdná už drahný čas.
Zato v
košatině pod plachtou vozíku pobekávalo jakési stvořeníčko, a to byl
malý Jan.
Ke korbě byla řinčivým řetízkem připoutána opice.</p>
<p class="e-bookprozatext">Lucie držela oběma rukama oj,
klouzajíc podle
znamenitého pekařství pana Šárky a obchodu pana Mrázky, kde se kouřilo
z
komína. Na tom místě byl čas, aby uvolnila špalek a rozběhla se dolů, k
náměstí.</p>
<p class="e-bookprozatext">Kdybych byl v její kůži, kdepak
bych rozbil stan?
Ovšem. Mezi Krnovem a Malou řekou, tam, kde se říká v Bisamce. Při
samém okraji
silnice a blízko zdi starého opatství.</p>
<p class="e-bookprozatext">Lucie podložila kolo vozíku
kamenem a chtěla vařit
večeři. V tu chvíli šel po mostě jakýsi dosluhující hlídač. Spatřiv
tulácký
vozík a Lucii v červené sukni, honem se obrátil na druhou stranu. Asi
za hodinu
se vracel ze své obchůzky. Naklonil se z mostu nad vodní hladinu a
plival dolů,
sleduje obraz rozšiřujících se kol. Kdoví, jaká útrpná myšlenka mu
přitom táhla
hlavou! Člověk je podivný tvor. Vždycky se mu chce dělat právě to, co
nemá a co
je zakázáno. Hlídač se měl střežit pohledu na vůz, ale nedalo mu.
Ohlédl se a
vidí, že Lucie sedí právě tak, jako seděla před hodinou. Hlavu měla
nachýlenu k
rameni a usmívala se. Nono, pomyslil si hlídač, nono, ty jsi holka
nějak veselá!
Ale nechť, vyspi se. Až zejtra tě tu znenadání objevím. Máme už večer
na krku,
kam by ses, ženská, teď stěhovala. Tenkrát bylo zakázáno, aby se
kočující lidé
zdržovali ve městě, ale hlídač byl dobrotisko. Řekl: „Vem to ďas,“ pak
mávl
rukou a odešel.</p>
<p class="e-bookprozatext">Později, když padla tma, se
ozvalo v košatině dítě.
Křičelo ze všech sil, ale Lucie se ani nepohnula. Byla mrtva. U jejích
nohou se
válel kuchyňský nůž, tuřín a několik zlámaných větviček.</p>
<p class="e-bookprozatext">Opice, o které jsme řekli, že
byla připoutána ke
kozlíku, chřestila řetězem, dítě křičelo, jako by je na nože brali, a
nad vodou
skučel vítr.</p>
<p class="e-bookprozatext">Prožluklá opice se motá
dokolečka, bledá víčka jí
přikrývají oči a zase se zvedají, jak by zvíře chtělo plakat. Chvilku
se snaží
dosáhnout tuřín, chvíli natahuje ruku po malém Janovi, pak cení zuby a
sténá.
Dítěti se zatím podařilo dostat se z hromady šátků a leze po zadničce
rovnou k
opici. „Pěšinko!“ chce opakovat její jméno tak, jak je vyslovovala
Lucie. Ale
sotva žvatlá, a protože je na tom tuze špatně a protože má hlad,
nezdržuje se
něžnostmi. Opičák a děťátko si málem vjedou do vlasů.</p>
<p class="e-bookprozatext">Do takových věcí by se měl
vložit člověk! Propána, ať
už si pospíší, ať už se někdo hne. Vždyť ta hloupá opice vyškrábe
klukovi oči.
Ale kdopak teď, chvíli před půlnocí, chodívá sadem, kdopak se stará o
tulácké
děti!</p>
<p class="e-bookprozatext">Opat Martin vidí tu melu a je
jako na trní. Do chvíle,
kdy smí vystoupit ze zdi opatství, zbývá ještě patnáct minut. Celou
čtvrthodinu
má čekat, než zazní půlnoční zvon.</p>
<p class="e-bookprozatext">Odkdy jsou hodiny pánem
zbraslavských opatů?</p>
<p class="e-bookprozatext">Martin se vyhoupl ze svého
náhrobku a rovnou k
Jeníkovi. Zabalil ho do jakési houně, opici popadl za kůži na krku,
vyskočil na
zeď a kráčel po hřebenech střech, aby postrčil věžní hodiny o zbývající
čtvrť.
Shůry se usmál na Lucii a zamával na ni tak, jako kdysi kynul přátelům,
aby
neměli strach o svého koně či oslíka, o něž je postaráno ve stájích
opatství.</p>
<p class="e-bookprozatext">Potom se rozhlédl po městě a
vybral si dům, který
sousedí s vinicemi. Dům starého muže, co skládá povídky, za slunných
dnů spává
v zahradě pod starým ořechem a z jehož rukávů nemizí stopy inkoustu. Na
jeho
práh položil opat Martin chlapce a opici přivázal k roubení studny.</p>
<p class="e-bookprozatext">&nbsp;</p>
<p class="e-bookprozatext">Třesky plesky! Nevěřím panu
Borovičkovi ani slovo.
Sázím se, že si vymýšlí svého opata, aby nemusil mluvit o sobě. Ale
jeho
povídačky se hodí sotva do slabikáře. I tam je napsáno, že žádný ze
zbraslavských opatů se nejmenoval Martin.</p>
<p class="e-booknadpis2"><a name="_Toc343265845">&nbsp;</a></p>
<p class="e-booknadpis2">Krčín</p>
<p class="e-bookprozatext">Roku 1561, za vlády
Ferdinandovy, stála blízko dvora
Laptáče krásná hospoda. Měla v průčelí sedm oken, v boku sad s
kolničkou pro
povozy panstva a na druhé straně pěknou, čistou stáj. Ta hospoda se
nazývala
Smolnice, ale proč a zač, to nikdo nevěděl. Podle mínění pocestných
lidí a
chasníků, kteří se tam zastavovali, mohla se vhodněji a lépe jmenovati
třeba
Ráj nebo Útěcha nebo Sladký spánek. Hospodařila tam totiž šenkýřka tak
mladá,
tak hezká, tak přívětivá a mravů tak podivuhodně líbezných, že po ní
kdekdo
toužil. Mladíci v nohavicích na prasknutí a břicháči s černou bradou,
chlapiska
s mečem, kupci, šejdíři a krátce každý, kdo ji zhlédl, byl do ní
poblázněn.
Jednomu se líbily prý její dolíčky ve tvářích, druhému oči, třetímu
lokty
zužující se k zápěstí, čtvrtému ňadra, pátému její hlas a dvacátému
pružný,
lehký krok. To všechno byly ovšem pouhé výmluvy, neboť lidé jsou
povinni
mluviti o svých láskách a o svých zálibách se zdrženlivostí. Kdyby ti
chlapíci
zamilovaní kápli božskou, mohli se s velkou snadností shodnout na tom,
co je
přitahuje. Jestliže o tom mlčeli, bylo to jen proto, že se nesluší
mluvit o
těch krásných věcech, které skrývala jejich šenkýřka pod sukněmi.
Někteří z
těch halamů si ji aspoň představovali v posteli, jak leží s copem
pohozeným na
polštáři, jak zvedá bradu, jak přivírá oči a jak se usmívá, tisknouc si
na hruď
košili.</p>
<p class="e-bookprozatext">Paní, která hospodařila na
řečené Smolnici, byla
vdova. Táhlo jí na dvacátý rok a její manžel zemřel asi po čtyřech
měsících
soužití, o němž se nedá říci, že bylo šťastné, neboť hospodský byl
neduživec,
skrblík a bázlivá zaječí duše. Po celý svůj život si naříkal na bolesti
v
krajině jaterní, měl namodralou tvář a vzdutý život. Stával před prahem
s dlaní
přiloženou na bolestivé místo nebo si opékal bok u krbu nebo shrben nad
truhlíkem nořil prsty do sedmi kop stříbrňáků. Někdy je obracel v
dlani, někdy
si jimi cinkal a jindy ho jímala strašná úzkost, že v těch sedmi kopách
chybí
jeden penízek. Tu změnil barvu, jako tu a tam vídáme u krocana, na čele
mu
vyrazil pot. Pane můj, strůjce všehomíra, kdo mi ukradl ten
nejkrásnější,
nejlesklejší, nejznamenitější penízek stříbrňáček? Který vrah to míří
na mé
srdce, na můj opasek, na mou kapsičku? „A to se podívejme! Ukaž,
starouši,“
pravila jednou při podobné příležitosti mladá šenkýřka, „ty tady v té
truhlici
máš peněz jako pan biskup ze Zlaté Koruny.“ Řkouc to, přitočila se k
němu a
vrtíc zadkem snažila se nahlédnouti do šenkýřovy pokladnice.</p>
<p class="e-bookprozatext">Tu starý přirazil svým břichem
zásuvku, a položiv ruce
na desku stolku, lehl si na ni. Bradu na roztažených prstech, zíral
potom na
svou mladou ženu a dýchal přitom jako kovářský měch. „Ty čertice a
lehkomyslná
ženo,“ řekl, „copak myslíš, že tady mám? Pár mizerných grošů, pár
utrhaných
knoflíků, pár nanicovatých střípků a vedle toho křídu na dluhy.“ Tuto
lakotu,
tuto svou zatrolenou vlastnost šibalskou získal pan Eustach dědictvím
po svých
předcích. Sál ji s mlékem mateřským, vdechoval ji v jirchářské dílně
svého pana
otce a pohonil se v ní, sestavuje s ním účetní knihy. Když dospěl, byl
z něho
lakomec tak kovaný, že se mu na světě vyrovnala jen jediná bytost. Kdo?
Arab?
Žid? Armén? Nebo snad Řek? Ne. Jeho sestřička Kateřina Slepičková. Jeho
starší
sestra Káča Zubanice. Musíme tu prokletou opici jmenovat pravým jménem,
neboť
nikdo jí neříkal jinak. Kateřina! Hrome, to vznešené jméno zní jako
zvon. To by
vám vnuklo představu čistotné vzpřímené slečny plných boků s copanem
propleteným zlatou nitkou. Ne, ne, šlo o Kačenu, o holčici hubenou jako
násada
koštěte, o holčici ukoptěnou, zlou, hádavou, slejškovitou, drzou,
mrňavou,
křivou. Představte si, že měla na hlavě pár chloupků v několika řadách,
že měla
dlouhý nos s hrbéčkem uprostřed a zuby jako mlýnské kameny. Když
zestárla,
nebylo nad ni jedovatější ženštiny, a když jí táhla padesátka, stala se
z ní
babice lidem tak protivná, že i staří chlapíci rybníkářští (a to, jak
víte, je
chasa, která něco snese) před ní zavírali oči, když ji měli potkat po
krumlovských uličkách, a mnohý z nich říkal, že ho pohled na tu ohyzdu
zraňuje,
jako když pěst znenadání dolehne na jeho bradu.</p>
<p class="e-bookprozatext">Když změny v šenkýřových
játrech dospěly až k stavu,
který se pranic nesrovnává se životem, když se mu krev městnala v těch
útrobách
a když, krátce, přicházela jeho poslední hodinka, nastěhovala se Káča
Zubanice
do bratříčkovy hospody a počínala si tam jako doma. Slídila po
penězích,
zavírala chléb, odlévala ze džbánků, špatně měřila a k tomu byla na
svou mladou
něžnou švagrovou jako katice. Chudák šenkýř se na to řádění díval již
jako z
jiného světa. Ležel na posteli, nemohl se ani hnout a hlavou mu táhly
divné
myšlenky. „Tak se na vás, holky, dívám,“ řekl jednou ukazuje vyhublým
prstem
chvilku na svou hezounkou ženu a chvilku zas na sestřičku, „tak se na
vás dívám
a skoro se mi zdá, že Pánbůh, který je láska, pravda a věčnost, vás obě
přivedl
k mému úmrtnímu loži a že mi rozkazuje, abych z vašich tváří a z vašich
povah
vyčetl poučení a moudrost, které jsem za svůj bídný život uhýbal a
které jsem
nechtěl znát. Jedna z vás je krásná a veselá lehkomyslnice. Druhá je
škaredá a
nesnášenlivá lakota. Jedna si uchovala panenství, o které nikdo nestál,
a druhou,
chuděru, provdali za starého, a ta byla, pokud mohu uhádnout,
zamilována do
všech hezkých chlapíků, kteří prošli mou hospodou. Jak by ne. Někteří
byli
ohniví, někteří byli mírní a uhlazení, někteří uměli mluvit jako
žebravý bratr,
někteří dovedli mlčet a v pravý čas ji popadli do náručí. Ouvej, anděli
strážce
můj! (přitom naznačil, že bolest mu užírá útrobu) navykl jsem si snášet
neklid
a číhal jsem na ni jako slídivý pes. Chodil jsem za tebou bosky, aby
můj krok
nikdo nemohl zaslechnout, překvapoval jsem tě znenadání, otevřel jsem
jako duch
dveře a stával jsem pod okny řka, že jedu do laptáčského dvora jen
proto, abych
otupil tvou bdělost a abych tě přiměl věřit, že jsi na chvilku sama s
těmi
chlípníky, kteří se na tebe lepili jako peřina. Co jsem se, hrome,
načekal! Jak
jsem se trápil! Běda, trápil jsem se jako pes a chtěl jsem tě asi
sedmkrát nebo
devětkrát zabít. Ve jménu Otce i Syna i Ducha svatého, udělejte kříž,
holky, a
pomodlete se se mnou, že mi Pánbůh nepropůjčil k tomu dost odvahy.
Kdybych nebyl
bázlivec, ležela bys teď, miláčku, na prkně a já bych ti jednou rukou
držel
loket a druhou bych ti čechral vlásky.“</p>
<p class="e-bookprozatext">„Br, naskakuje mi husí kůže,“
pravila šenkýřka, „nech
toho a povídejme si o něčem veselejším.“</p>
<p class="e-bookprozatext">„Ne ne, musím se vyzpovídat,“
odpověděl Eustach a
vzdychnuv a složiv ruce na prsa jal se pokračovati. Řekl, že žárlivost
a lakota
vedou k vraždám, potom to doložil na příkladech a vposled nabral dechu,
vzpřímil se trošičku opíraje se o pelest lože a skončil asi takto:
„Lituji
všech svých hříchů, zříkám se ve své smrtelné hodince lakoty a zavrhuji
žárlivost a proklínám ji a chci, abys napravila mé hříchy. Chci, aby
sis
vyhledala manžela, až uplyne stanovená doba smutku. Dále ti rozkazuji,
abys
pranic nedbala rad mé sestry Kateřiny Zubanice, která má všechny chyby,
kterých
želím, a která je nade všechno pomyšlení zlá a protivná. Kdybych
nezahlédl
cípek blankytného pláště naší paní, kdyby do mých unavených uší nezněly
už
pozouny slávy nebeské, kdybych byl doposavad starým Eustachem,
lakomcem, škrholou
a bídníkem, dal bych Kačeně, která se na nás teď zubí, všechny své
stříbrňáky a
ty bys utřela hubu. Přisámbůh, nevím, byla-li jsi poctivou manželkou, a
když to
říkám, cítím, že mě ta pochyba ještě pálí, ale nic není tak jistého
jako to, že
by tě ta stará saň uhlídala a že by ti byla stále v patách. Potom bys,
miláčku,
napájela v mé nebo v jiné hospodě soumary, a až do své smrti bys stála
nad
škopkem plným nádobí. Chvála bohu, starý Eustach je tentam a k tobě teď
mluví
někdo jiný. Nahýbá se se stupňů věčnosti a vztahuje svou vyzáblou ruku
a dává
ti své špinavé zlaťáky. Vem si je, pusť je na svobodu. Popřej, ať se
změní v
pěkné barevné látky a v řadu pěkných či užitečných předmětů. Žij vesele
po boku
mladého manžela plného lásky a smíchu. Zpívej si, buď krátce šťastna na
tom
sličném světě. To se týká tebe. Pokud běží o Káču Zubanici, radím ti z
plného
srdce: žeň ji pryč! Ať táhne do pekel. Ať se ztratí. Kdybych udržel v
ruce hůl
a kdybych mohl ještě stát, pomohl bych ti otevřít vrata, ale už je na
to pozdě,
miláčku. Poraď si tedy s ní, jak můžeš. Dávám ti právo tady poroučet.
Dávám ti
za prvé hospodu a polnosti. Za druhé ti dávám všechny své peníze. Jsou,
holka,
pod poslamkou. Jsou ukryty ve slamníku, na kterém ležím. Valchuji je
svou
zadnicí a ví bůh, že je čas, aby je někdo provětral.“</p>
<p class="e-bookprozatext">Po těch slovech rozhostilo se
ticho. Hospodská si
utírala slzičky a Káča Zubanice se zatím blížila k svému bratru. Šla
jako stín,
tiše, mlčky, bez zvuku. Leknutí otevřelo jí ústa, dychtivost ohnula jí
hřbet a
strach drkotal jejími zuby. Bože na nebi, představte si lakomce, který
se blíží
k pokladu, který je vzdálen jen tři kroky od ale svého snažení, své
touhy, své
žádostivosti, která mu užírá srdce po padesát dlouhých let. Vidíte jeho
roztřesenou ruku? Vidíte krůpěje potu na jeho čele? Vidíte strastiplnou
muku,
která mu škube osrdím? Ó Káčo, Kačenko, ty nectná, sprostá hubo zubatá,
ty za
to budeš jednou pykat. Ty budeš pykat za ten svůj chvat, za to
hmátnutí, za to,
žes chtěla vyškrábnout peníze umírajícímu. Pro věčnou paměť stůj zde,
jak jsi
to provedla. Napřed jsi se brala jako postava bez života. Nebylo slyšet
tvé
kroky, ale když jsi byla již blízko, vykřikla jsi, vrhla ses na kolena,
až to
žuchlo a jedno z prken zapraskalo pod tím dopadnutím. Potom klečíc jako
strašidlo a naklánějíc se nad ubohého Eustacha, jala jsi se cloumati
tím ubohým
chudákem a třásla jsi jím sem a tam a druhou ruku jsi zabořila do slámy
toho
lože, do slámy zvlhlé potem nemocného, do stříbrňáků chladných
vlhkostí. Pan
Eustach vzkřikl, bránil se chabou rukou. Hleděli si do tváře, Eustach
na
Kačenu, Kačena na Eustacha, zápolili křivými prsty, odstrkovali se, ale
nic
naplat, Káča byla v tom zápase silnější. Odstrčila svého bratříčka tak,
že se
skulil ke zdi a zabořil tvář do podušky, div se neudusil. Síly jej
opustily, a
než se vzpamatoval, bylo hnízdo dukátů vybráno. Káča si nasypala lesklé
penízky
do klína. „Ty licoměrnice, ty zlá ztřeštěná babo,“ řekl pan Eustach,
„myslíš,
že smíš ponechat, co jsi nahrabala? Ba ne, ba ne, ba ne, ještě tu máme
závěť,
ještě je na světě pořádek, ještě jsou biřicové a soudní dvůr!“</p>
<p class="e-bookprozatext">„Nechte ji, pane manželi,“
řekla Loleta, „kdopak by
stál o peníze, když mu odchází starý přítel? Kdopak by se hrdlil o
nějaký ten
plíšek, když vidí, jak je všemu konec. Nahý jste se narodil, nahý
zemřete, a
pokud jde o mě, můžete být jist, že se už nějak protluču. Čert vezmi
peníze,
ale co si počnu bez vás, kdo mi poradí, kdo se bude starat o hospodu?“</p>
<p class="e-bookprozatext">„Já,“ pravila Kačena Zubanice.
Stála přitom se zuby
vyceněnými a zlaťáky jí chřestily v klíně. Byla škaredá až hrůza. Sukni
držela
ve výšce a tak bylo viděti ohavné škrpály pod zdviženou sukní a lýtka
ve
shrnutých, nedbalých punčochách. Loleta na ni vrhla krátký pohled a pan
Eustach
zakvílel, jako by se chtěl rozžehnat se životem. Vskutku obcházela jej
mdloba.
Viděl svou bezmocnost. Viděl, že je Loleta netečná ve věcech, které mu
ležely
tak na srdci, poznával, že se neubrání, poznával, že se jeho ničemná
sestra
zmocní i hospody, a tu ji proklel užívaje slov, která je lépe
neopakovat. „Mlčte!“
pravila Loleta, a vrhnuvši se k němu a zakrývajíc mu dlaní ústa, jala
se stírat
pot z jeho čela. Za toho stavu, s neusmířenými slovy a bez svátostí pan
Eustach
zemřel. Zemřel v teplém náručí své ženy, vydechl obklopen jejím
soucitem s
lítostí, vkročil před soudnou stolici boží s jistotou a jasným vědomím,
že ta
žena lehkomyslná a jak se obával kdekoho milující, je plna něžnosti a
spravedlivého citu. Viděl zdravý sveřepý ruměnec na jejích tvářích,
cítil
radost z jejího objetí a ještě po smrti se jeho duše vinula k tomu
nádhernému
tělu, k té hladké, něžné, milostné, žhoucí kůži, k těm sladkým,
lehkomyslným
myšlenkám, k těm vláskům, které se čeří, obrubujíce její čelo. Ach,
světe
hříchu, světe krás, světe jediný! Opouští tě chuďas a žebrák, opouští
tě
bohatec, který se nestaral o nic než o peníze, opouští tě žárlivec,
který chtěl
zabíjet, a ty mu skýtáš takové žhoucí rozloučení. Ve světě duchů a
mátoh, které
ho čekají, dáváš mu dotek tohoto těla, této nádhery, této krve, jež
stoupá a
jež zaplavuje tvář ženy, která je živější než samo nitro nebes. Ach,
jaké
loučení, jaký smír! Pan Eustach umřel, hledě do peřejí ženských vlasů.
Zemřel,
šel před soud a možná, že mu Pánbůh odpustil polovinu jeho hříchů
proto, že se
zřekl své lakoty a že aspoň na okamžik poznal v lásce lidské
společenství.</p>
<p class="e-bookprozatext">Když byl pochován a když se běh
věcí vrátil do
všedních kolejí a když se Loleta probrala ze zármutku, bylo v hospodě
všechno
naruby. Káča Zubanice zmocnila se již klíčů, nakupovala, tržila peníze,
vládla
ve stáji a všechno držela pevnou rukou. Chuďas Loleta, když osušila své
slzy,
viděla, že jí vše patří jen podle jména, ale ve skutečnosti že statkem
vládne
její protivná stará příbuzná. Naneštěstí Loleta neuměla o svou věc
zápasit a
snad jí koneckonců bylo jedno, kdo spravuje manželův starý majetek.
Uvykla
práci a smíchu. Postačovalo jí, když měla co jíst a když měla u veselém
pospěchu co dělat. Zubanice ji nevyháněla a to se hezké Loletě zdálo
skoro
velkomyslným. Drhla nádobí, drhla zem, nosila vodu, obsluhovala hosty a
těch,
chvála bohu, bylo víc a víc. Jakpak by ne! Chlapi, pocestní i
řemeslníci
chodili do Smolnice více než za života starého Eustacha, neboť je tam
vedla
naděje, že Loleta, která za manželova živobytí neskrblila nějakým
polibkem,
bude teď ještě přístupnější a že je v hospodě potká nenadálé štěstí. I
hrnuli
se tam ze všech stran. Káča Zubanice se na ten shon dívala s radostí.
Nakoupila
Loletě karkulek a šátků a zástěr, o nichž se jí nikdy ani nesnilo.
Skýtala jí
volnost, posílala ji pro otep slámy do stodoly, kde stál za dveřmi
nějaký
chasník, a jindy si ta stará kuplířka smluvila nějakou ničemnou úmluvu
se starým
dědkem, který si myslil, že Loleta, zvyklá na objetí svého starouška,
se nebude
bránit proti chlapíku, který je jen o dvě či o tři léta starší. Ale
Loleta, jak
už někdy bývá, měla navzdory své lehké mysli duši čistou. Je sice
pravda, že se
tu a tam vyspala s nějakým hezkým chlapíkem, ale přisámbůh, byli to jen
dva či
tři mládenci, a to děvče je milovalo. Ne na smrt, ne tak zcela a s tou
hrůznou
těžkopádností, která splétá lidské osudy tak, že je za nic na světě
jiný
nerozdvojí, ale křepce, lehkomyslně, bujaře, s překypujícím citem,
který
nazítří tak trochu již zapomíná, který je tak trochu při své vší něze
výsměšný
a který, počítaje se zradou, nemůže být zrazen. Chrapounské chlípníky,
pitomce
a staré šňupky odmítla. „Oho, vy chaso ničemná, vy proudníci, na mě
čekáte za
dveřmi stodoly, ve tmě, v samotě? To až naprší a uschne, vy
strakapouni!“
Řkouc, vlepila panu rychtáři jednu zleva a druhou ze strany opačné a
ještě k
tomu o tom mluvila nahlas v nálevně. Pan rychtář odtáhl s dlouhým
nosem, a byl-li
jen trochu chytrý, dal se s Loletou do smíchu, neboť Loleta, to drahé
dítě, se
nikdy při svém odmítnutí nezlobila a byla na takového milence stejně
přívětivá
potom jako dříve.</p>
<p class="e-bookprozatext">Tak obě ženštiny bydlily ve
Smolnici asi dvě léta, tak
se škádlily, tak Káča obírala své hosty, tak je Loleta odmítala a tak
minul
čas, v němž se pranic nepřihodilo, ledaže český král, obrátíme-li
pozornost od
věcí malých k věcem veřejným, odešel na věčnost, a že se opovídala doba
nesvobod, doba strázní, kdy svoboda měla být rdoušena a kdy volný
plesající
duch měl být oděn rouchy jednoho střihu a jedné popelavé barvy. V té
nastávající době neměly míti na světě místo volné rozhodování, jež nám
vyhradil
sám Pán našeho života, nemělo být věrnosti, ale donucování a strašný
zákon,
jenž nenechává místa čistému svědomí. Zem je příliš stará, příliš
netečná a
plná tajemství. Leží pod nebem mlčky a tu za toho tajemného mlčení se
lidem
zdá, že je to dobrá, trochu přihlouplá oslice, která nese svého pána s
ochotou,
a že nemá pranic na práci než to, jak by se mu zalíbila. Snad ano, snad
ne. Ale
vedle těchto povýšených pánů, kteří jsou přesvědčeni, že se s nimi
narodil
svět, jsou lidé, kteří přišli na to, že na tomto světě kráčí jako
cizinci, že
se nemohou dohodnout ani se svou duší, ani se svým dítkem, ani s
pantatínkem a
vidí otisky šlápot ostatních cizinců a diví se nad nimi neméně než před
vlastním zrcadlem. V té změti stop, v té změti tváří hledají pak
nějakou
jednotu, hlas, úder, společenství, souvislost. Souvislost toho, co bylo
a co
přijde, souvislost štěstí a nářků, souvislost bolesti a hříchů,
souvislost
trvání a zvratů. Ó pane, nevěřte na strašidla, je jasný den, svítí
slunce,
český groš se prodává za pět penízků bavorské měny. Jářku, co nám
chybí?
Hlouposti, jakýpak neklid? Mám ženu v posteli, ovce v posadě, zlato v
sáčku.
Chutná mi jíst, a kdyby mi někdo sáhl na můj požehnaný majetek, mám,
pane,
krásnou sukovitou hůl. To je moudrost jedněch. Druzí jsou naproti tomu
polekaní
a mluví tichým hlasem. Mluví s nocí, hledí do ohně, sypou ptáčkům,
slyší trávu
růst, a když je zavoláte, škubnou sebou, jako by lidský hlas byl hlas
nějakého
zázraku. Slunce tone jim v mraku, země hoří jim jakousi září, les,
sklepení
temnoty, probleskuje jim tisícerou postavou a stokrát za den se zmýlí
domnívajíce se, že jednou zahlédli v jakémsi strašidelném snu krajinu,
kam dnes
poprvé vkročili, že řekli jakési slovo, které znenadání pronese jejich
učitel,
či že byli v bitvě u Lepanta. Ti prví docházejí na světě bohatství a
moci. Ti
druzí slouží za podruhy a jsou lidem na posměch. Ti prví křičívají
štěstím, ti
druzí držívají zobák, jsou to zarytci a mnohdy by se dali raději zabít,
než by
změnili svou víru, svou oddanost, a věci věrnosti jdou jim přede vším
ostatním.</p>
<p class="e-booknadpis2"><a name="_Toc343265846">&nbsp;</a></p>
<p class="e-booknadpis2">Kubula a Kuba Kubikula</p>
<p class="e-bookprozatext">Za časů ušatých čepic bývaly
náramné zimy a obráceně,
tehdy, když tak zběsile mrzlo, šili čepičáři ušaté čepice. Je tomu
doslova sto
let, svět byl ještě mladý a šmahem se věřilo na pohádky. Teď nás na
takové věci
nikdo nenachytá, ale za těch starých časů se bál klekánice i pan
učitel, a
kdyby byl na něho v noci někdo zadupal, mazal by to domů a pelášil by
ostošest.
Tehdy nebývaly se strašidly žerty.</p>
<p class="e-bookprozatext">Jednou chodil světem medvědář
Kuba Kubikula a ten
chlapík měl veliké potíže se svým medvědem Kubulou. Medvěd byl hajdalák
a
mlsoun. Nečesal se, nemyl a chodil jako ledajaká opice. Medvědář na
něho:
Kubulo sem a Kubulo tam, Kubulo a Kubuličko, ale kdepak! Medvěd ne a ne
postát,
ne a ne si utřít hubu, ne a ne se dát vyhřebelcovat a vyčistit uši. S
jídlem to
bylo pramizerné a o koupání ani řeč! Lidičky, co měl ten Kubula blech!
Jářku
tisíc a jednu. Pět set jich spalo ve dne a pět set v noci. Noční blechy
byly,
toť se ví, načernalé a denní nažloutlé. Ta, která přebývala, měla
kropenaté
tělíčko a dávala pozor na ostatní, aby šly včas spat a včas
vstávaly.&nbsp;–&nbsp;Kubula
se bez přestání věčně drbal.</p>
<p class="e-bookprozatext">„Co ty, Kubulo, se budeš věčně
drbat?“ povídá
medvědář, „já tě naučím! Vždyť se tě děti bojí a žádná maminka jim
nedovolí si
s tebou hrát.“</p>
<p class="e-bookprozatext">„To jsou řeči,“ odpověděl
medvěd Kubula, „to jsou
řeči, abys věděl, já se každému líbím.“</p>
<p class="e-bookprozatext">Kuba Kubikula zavrtěl hlavou a
povídá si sám pro sebe:
„Však já na tebe, synáčku, vyzraju. Víš, co udělám, postraším tě
medvědím
Barbuchou.“</p>
<p class="e-bookprozatext">V tu chvíli, když medvědáře
napadla takhle pěkná věc,
táhlo na šestou a byl čas mysliti na nocleh. Mrzlo, až praštěly kosti.
To se
ovšem Kubulovi líbilo.&nbsp;–&nbsp;„Kubo Kubikulo,“ povídá,
„pojď, prosím tě,
do lesa. Heleď, máme to hned vedle, pojď tam! Já bych vylezl třeba na
strom a
dělal bych ti všelijaké kočičiny. Udělám ti včelaře a poustevníka. Ano?
Platí?“
Přitom blecháč pleskal svého přítele do zadnice a skákal a chřestil
řetězem,
jako kdyby byl z první třídy. Ale Kuba Kubikula že ne a ne.</p>
<p class="e-bookprozatext">„Co tě nemá, kamaráde,“ povídá
medvědovi, „pojďme do
kovárny. Tam se to spí! To budeš, hochu, mrkat!“</p>
<p class="e-bookprozatext">Medvěd vrněl, že to nemůže být
a že si spálí kožíšek a
kdesi cosi. Nic naplat, šli do kovárny.</p>
<p class="e-bookprozatext">Kováři před sto lety byli
mračouni a nemluvové. Bývali
skoupí na slovíčko. Kuba Kubikula s Kubulou stáli ve dveřích a ten
první hned
spustil: „Ty máš teplíčko, hospodáři, nech nás tady spat. Medvídek,
mizera,
chce do lesa, ale mně by tam namrzly uši.“</p>
<p class="e-bookprozatext">Kovář, panečku, neříká nic.
Dívá se z kouta do kouta a
ani slovo.</p>
<p class="e-bookprozatext">Tak, Kubulo, teď pros ty! A
taky že ano. Medvěd nabral
dechu a mluví jako písař. To je dobře, že umí prosit za jiného. Sám o
ten
zatrachtilý čmoud v kovárně nestojí, ale Kuba Kubikula by na mraze
potenku
pískal.</p>
<p class="e-bookprozatext">Medvěd domluvil a kovář zase
nic. Co tedy zbývá? Kuba
Kubikula a Kubula popadnou každý hrnec či kus plechu a nějaké to
kladívko.
Začnou hrát, jako se hraje na činely a na buben, začnou vyvádět a
dělají tak
povedenou skopičinu, že se kovář trošičku pousměje. Kdo se usmívá, ten
nám už
nenašupá, ani nás nepošle k čertu. Už jsou tady také děti, Kubula jim
dělá
kulhajícího broučka a všechny je olíže. Tomu ucho, tomu nosík a tomu
bradičku.</p>
<p class="e-bookprozatext">„Vy jste mi banda,“ povídá
hospodář, potom se obrátí
na medvěda a ptá se ho, nemá-li blechy.</p>
<p class="e-bookprozatext">„Blechy! Blechy, pantáto, kde
by medvědi vzali blechy?“</p>
<p class="e-bookprozatext">No ne, tohleto! Kubula lže, až
se práší, už se mu
začervenal čenich, už je v bryndě! Ale ne aby přestal! Ještě ukazuje
kovářce
bříško.</p>
<p class="e-bookprozatext">„Ty můj brachu,“ pravila
hospodyně, „vždyť ty jich máš
nepočítaných! Za každým chlupem sedí jedna.“</p>
<p class="e-bookprozatext">Pantáta hned nato, že půjde
Kubula do chlívečka, ale
medvídek se dá do prošení a prosí a naříká: „To nic není, lidičky
zlatý, to já
jsem takovej pihovatej.“</p>
<p class="e-bookprozatext">Jakže, Kubulo, spat v lese ano,
v chlívku ne? Možná,
že to o tom lese jen tak říkal, možná, že kdyby byl chviličku sám,
začne
vřískat a volat Kubu Kubikulu.</p>
<p class="e-bookprozatext">Nejmladší kovářova holčička se
jmenovala Líza. A ta
Líza povídá: „Já mám moc dobré oči a to, co jste viděli, to nebyly
blechy, ale
píseček, nebo snížeček, nebo mouchy.“</p>
<p class="e-bookprozatext">Ti dva se hned shodli. Líza
převalila medvěda na záda
a medvěd nohy nahoru a do vztekanice. Chvíli byl nahoře ten a chvíli
ten,
žduchali se a smáli, až je přepadla škytavka.</p>
<p class="e-bookprozatext">„Už dost! Už dost!“ povídá
panímáma, „dejte si zajít!
Vždyť mi to nebude v noci spat.“</p>
<p class="e-bookprozatext">Kubula si sedl na zadeček a
oddychoval.</p>
<p class="e-bookprozatext">„Víš, jak to uděláme,“ povídá
kovář Kubovi Kubikulovi,
„lehneš si do světnice a ten blecháč zůstane v kovárně.“</p>
<p class="e-bookprozatext">Ale medvědář odpovídá, že to
nejde.</p>
<p class="e-bookprozatext">„Kdepak, pantáto, ještě by
vyvedl nějaký nerozum. Ne,
ne, ne! Zůstanu s ním!“</p>
<p class="e-bookprozatext">Ze světnice voní polévka, děti
nakrčí nosík, medvěd
nos a již se to hrne všechno ze dveří ke stolu. Dříve však, než
vyběhli, přišla
Lízinka ke Kubulovi a vzala jej okolo krku. „Medvěde,“ povídá mu do
ucha, „zůstaň
u mne, já tě mám ráda.“</p>
<p class="e-bookprozatext">Děti se pěkně najedly a hajdy
do postele. Medvědář se
najedl jen napolo a sedl si k ohništi. Medvěd se najedl jen na dvou
zubech a
zůstal stát. Vyplázl jazyk a díval se tak mlsně na Kubův pytel, až se
medvědář
dopálil:</p>
<p class="e-bookprozatext">„Ty fakane,“ povídá, „mně
přijdeš draho; kde je co
dobrého, všechno slupneš! Nic ti nedám! Nic ti nedám!“</p>
<p class="e-bookprozatext">Ale to se ví, že mu dal. Měl z
lepších časů dvě
jaternice a kroupové jelito. Ham, ham, ham a už to bylo v Kubulovi. Jak
to
medvěd snědl, hned mu bylo zas veselo, jenže měl trošičku výčitky
svědomí.</p>
<p class="e-bookprozatext">„Kubo Kubikulo,“ povídá, „máš v
ranečku ještě něco?“</p>
<p class="e-bookprozatext">„Mám, nemám,“ odpověděl Kuba;
„neptej se a spi.“</p>
<p class="e-bookprozatext">Avšak Kubula se mlel a ne a ne
usnout. Tu si medvědář
pohladil bradu a řekl:</p>
<p class="e-bookprozatext">„Je čas, abych začal s medvědím
Barbuchou.“ Sedl si
pěkně k ohni, opřel se zády o kovadlinu, vzal si Kubulovu hlavu na
kolena a
spustil, drbaje nezpůsobu za ušima:</p>
<p class="e-bookprozatext">„Můj drahej Kubulo, jednou se
narodil v lese medvídek
a ten medvídek se jmenoval Míša. Byl to náramný špindíra a neposeda.
Chodil
pozdě spat a to bylo, pane, řečí, než něco pořádného snědl. Nejraději
vybíral
včeličkám med a od toho medu byl celý za-patlaný. Měl slepené chloupky
do
chomáčků a do štětiček; na mou duchu, šel z něho strach. Táta ho chtěl
učesat,
ale kluk vylezl na borovici a ne dolů a ne dolů. Co dělat, zavolali na
něho
medvědího Barbuchu. Víš, kdo je to Barbucha? To je MEDVĚDÍ STRAŠIDLO.
Ty můj
zlatý miláčku, Barbucha má hlavu jako sršáň, místo drápků má žihadla a
kožich z
kouře. Kam Barbucha přijde, tam je všude náramný smrad, jako když hoří
tráva;
toť se ví, medvědi při tom čmoudu mají strach a kýchají, až pánbůh
brání.</p>
<p class="e-bookprozatext">O Barbuchovi je nejlepší mlčet,
ale když s klukem
nebylo pořízení; co si měl táta s mámou počít? Vzali se za tlapky a
křičeli do
lesa: ‚Barbucho! Barbucho, prožeň našemu nezdárníkovi kejty! Pojď na
něho! My
si už bez tebe nevíme rady.‘</p>
<p class="e-bookprozatext">Potom ještě povídají: Hromy a
stromy! Hromy a stromy!
a když to řeknou potřetí, stojí Barbucha před nimi. Po celém lese je,
milej
Kubulo, ten povědomý smrad. Míša se třese a starému je z toho nanic.</p>
<p class="e-bookprozatext">‚Kde je ten lumpák?‘ povídá
strašidlo a Míša ti sjede
dolů se stromu, až si přiodře bříško. Slibuje hory doly, ale nic
naplat, musí
hned do potoka se umýt. Tak dobrá, jdou k potoku, ale Míša, jaký už byl
rošťák,
si zacpal nos, aby o ťom smrdivkovi co nejméně věděl, a myslil si, jak
by mu vypálil
rybník. Bylo mu hloupé poslouchat a do vody se mu nechtělo ani trošičku.</p>
<p class="e-bookprozatext">Ale jak to vyprat?</p>
<p class="e-bookprozatext">Vyprat! povídá Míša, ‚to je to
pravé! Já to vyperu
jako pradleny z vesnice!‘ Jak ho to napadlo, vlezl za křoví a svlékl se
z kůže.
Hodil svůj kožíšek do vody.</p>
<p class="e-bookprozatext">Kůže plave a převrací se a Míša
se ti chechtá za
roštím.</p>
<p class="e-bookprozatext">Jenže to moc vesele nedopadlo!
Kdepak vyzrát na
strašidlo a na rodiče. Barbucha slyší smích, máma slyší smích a táta
taky něco
slyší. Jdou tedy k potoku, a toť se ví, hned poznají, že se to nekoupá
Míša,
ale jen jeho kůže. A teď, pane, teď to přišlo.</p>
<p class="e-bookprozatext">Barbucha se dopálil a hned
všechna žihadla ven a že
kluka, jak je tak nahatej, poštípe. Už měl namále, ale vtom jsem tam
přišel já,
Kuba Kubikula. Bylo mi ho líto a tak jsem se dal do křiku: ‚Hromy a
stromy,
Barbucho, ty starý čudile, pojď honem, honem na dvě čertovská
medvíďata!
Vybírají u děravého jilmu ptačí vajíčka!‘</p>
<p class="e-bookprozatext">S Barbuchou to škublo, a teď
nevěděl kudy kam. Vybírat
ptáčky, to má Barbucha náramně nerad. Chviličku stál, najednou ale
popadne
Míšovu kůži a už je s ní v prachu. To bylo leknutí! Ještě slyším, jak
to
zasyčelo, když strašidlo vlezlo do potoka. Ale dál už nevím nic. Přišlo
mi z
Barbuchy špatně a medvědi moc plakali. Tak trošinku se ještě pamatuju,
že Míša
chtěl hledat svoji kůži. Zaklel se na to, že nepovolí, až ji nalezne.</p>
<p class="e-bookprozatext">To je všechno, Kubulo. Neříkám,
že budu Barbuchu
volat, ale kdyby tě jednou zastihl, ten by ti dal!“</p>
<p class="e-bookprozatext">Kubula se začal třást a povídá:
„Jemine, jemine, Kubo
Kubikulo, na mě jde nějaká ouzkost. Ty si tady vymýšlíš všelijaké věci,
ale
když je člověk malé medvídě, tak dostane strach. V lese bych se nebál,
ale tady
to smrdí opravdu tím Barbuchou. Nevíš, jestli dostal Míša své chloupky
zase
zpátky? Řekni mi, že je dostal!“</p>
<p class="e-bookprozatext">Nato Kuba Kubikula už mlčel a
dělal, jako když spí.</p>
<p class="e-bookprozatext">&nbsp;</p>
<p class="e-bookprozatext">Bylo devět hodin, tma a noc.
Nu, právě medvědí pohoda.
O to by nebylo, ale v kovárně jiskřilo ohniště a z doutnajícího uhlí
vystupoval
dým. To se Kubulovi nelíbí. Vstane, odejde po špičkách ke dveřím a na
chviličku
zdřímne. Na malou chviličku a již opět vstává a již je opět slyšeti
jeho
štrachající drápky. Stojí u ohně a dívá se na řežavý uhlík, až mu tekou
z očí
slzičky. Zase usíná a zase se vyjeví; je to s ním dnes nanicovaté.
Nakonec si
složil hlavu na přední tlapky a dřímá. A jak tak tluče špačky,
snadninko, že
byste ani neřekli, se otevrou dveře a vejde Barbucha.</p>
<p class="e-bookprozatext">Už je tady! V Kubulovi hrkne,
sotvaže může promluvit.</p>
<p class="e-bookprozatext">„Hromy a lesy,“ povídá; „jdi,
strašidlo, na ošklivé
medvídě, co kouše ptáčky! Jdi hned pryč!“</p>
<p class="e-bookprozatext">Barbucha však vrtí hlavou a
povídá: „To-to, miláčku,
kdepak bych se teď v noci mlátil. Medvíďata už spí a ty bys měl taky
spat, ty
chlupáči. Udělej mi místo u ohně.“</p>
<p class="e-bookprozatext">„A tohle je krásné,“ povídá
medvěd; „snad nechceš s
námi noclehovat?“</p>
<p class="e-bookprozatext">„Chci s vámi noclehovat, chci s
vámi jídat kaši, chci
s vámi jídat mlíčko, chci s vámi chodit po světě a už vás neopustím, co
živi
budete. Jo, panáčku, to nejde, někoho si vymyslit, a potom se o něho
nestarat.“</p>
<p class="e-bookprozatext">Barbucha to řekl o mnoho hůře,
ale ať to řekl, jak
chtěl, vždyť je to strašidlo. Když domluvil, převalil se na Kubikulova
prsa,
přitáhl si na nohy Kubulu, aby ho hezky hřál, a spal a spal. A všichni
spali a
spali jako dudkové.</p>
<p class="e-bookprozatext">Takhle se nevyplácí vypravovat
pohádky!</p>
<p class="e-bookprozatext">Cožpak vypravovat, ale věřit
jim! Kdyby nebyl Kubula
takový hlupáček, zajisté by Barbucha nemohl brát Kubovy nesmysly vážně
a nebyl
by vůbec přišel na svět. Co teď s ním? Kubula i Kuba Kubikula jsou na
to
hloupí.</p>
<p class="e-bookprozatext">Snad jim někdo pomůže.</p>
<p class="e-bookprozatext">A to se ví, že ano; Líza si
jistě něco vymyslí.</p>
<p class="e-bookprozatext">Kovářovic měli čtyři děti. Líza
byla nejmladší; její
sestřička se jmenovala Apolenka a její bratříčkové Antonín a František.</p>
<p class="e-bookprozatext">Pročpak, prosím vás, si má
právě ta nejmladší holčička
něco vymýšlet? Proč Apolena a ti dva kluci spí, jako by se nic
nepřihodilo? Ale
protože v pohádkách všechno musí oddřít nejmladší dítě! Jinak to nejde.</p>
<p class="e-bookprozatext">Líza tedy spí a zdá se jí o
Kubulovi. Zdá se jí, že je
s ním zle. Ráno se probudí a podívejme se! Kubula se hádá za dveřmi s
maminkou.</p>
<p class="e-bookprozatext">„Milá kovářko,“ povídá medvěd,
„u vás straší a straší
a straší!“</p>
<p class="e-bookprozatext">Paní mu odpovídá: „Ale jdi,
hlupáčku, kdepak by tady
strašilo!“ Chvilku mluví maminka a chvilku medvěd, ale nemohou se
shodnout.
Líza se oblékne a hajdy k nim.</p>
<p class="e-bookprozatext">„Co to tady máte?“</p>
<p class="e-bookprozatext">„Ale co to máme,“ odpovídá
maminka, „Kubula říká, že v
naší kovárně sedí nějaké strašidlo. Já nic nevidím, táta nic nevidí,
děti nic
neviděly a on nám pořád ukazuje do kouta a celý se klepe. Pojď se
podívat,
Lízo! Tak je tam nebo ne?“ Líza vyvalila oči, ale kde nic tu nic.</p>
<p class="e-bookprozatext">„Jeminkote,“ povídá zase
Kubula, „co já si s vámi,
lidičky, počnu, vždyť ten Barbucha na mě zrovna vyplazuje jazyk a mrká
jako
ještěrka!“</p>
<p class="e-bookprozatext">Potom vzal medvěd Lízinku okolo
krku a levou tlapkou
jí ukazoval, kde má mátoha hlavu a kde má žihadla a kde ocásek.</p>
<p class="e-bookprozatext">„Tak se ukaž, ty čudile
barbušácká,“ povídá Líza; „já
už o tobě všechno vím; vylez na světlo a neboj se mne.“</p>
<p class="e-bookprozatext">Sotva vám to řekne, začne se jí
třást na raménku
Kubulova tlapa, holka dostane strach a hup! Barbucha skočí doprostřed
kovárny!
Najednou a z ničeho nic vám uviděla medvědího ducha, jako když se
rozsvítí v
temné síňce!</p>
<p class="e-bookprozatext">Copak dělají děti, když je něco
postraší?</p>
<p class="e-bookprozatext">Dají se do křiku!</p>
<p class="e-bookprozatext">Lízinka se také rozplakala.</p>
<p class="e-bookprozatext">„To je svízel,“ řekl nato
kovář; „vy popletové, jděte
mi z domu! Hušky, medvěde, hušky, medvědáři! Ven, ven, ven! Já vám dám,
strašit
mi holčičku! Už ať jste venku!“</p>
<p class="e-bookprozatext">To se snadno řekne, ale když
venku mrzne! Kuba
Kubikula by rád tady zůstal. Abych mluvil pravdu, nechce se mu vláčet
se sněhy
a k tomu ještě se strašidlem. Ten Kuba má za ušima! Dělal, že nic
nevidí, ale
viděl Barbuchu dobře! Copak teď udělá? Posadí si čepici na hlavu a
povídá
pantátovi:</p>
<p class="e-bookprozatext">„Víte, pantáto, my teda půjdem;
my jsme světoví lidé,
kdepak, uvázat se v jedné vesnici. Ale kdybyste potřeboval naštípat
dříví nebo
šlapat kovářský měch, moc rádi bychom vám pomohli.“</p>
<p class="e-bookprozatext">Vtom spustila Líza veliký
nářek, že medvěda nepustí.
Bála se, aby mu strašidlo neublížilo. Nic to však nepomohlo. Kovář
řekl, že je
rád, když taktak sežene oběd, kdepak živit ještě medvěda! Dříví si
naštípe sám
a v kovárně není beztak žádná práce.</p>
<p class="e-bookprozatext">&nbsp;</p>
<p class="e-bookprozatext">Kubula a Kuba Kubikula se
rozloučili a dali se na
cestu. Šli a vedlo se jim všelijak. Pocestní lidé jsou na takové věci
zvyklí.
Kuba Kubikula si čas od času třel uši, aby mu nenamrzly, a Kubula ve
svém
kožíšku nevěděl ani, že je zima. Což o to, šlo by se to dobře, cesta je
dobrá.
Vede hvozdem podél strží a srázů. Vede závějemi, přes zamrzlý potok a
poražené
kmeny, stoupá vysoko a zase klesá dolů. Cesta stoupá a klesá, a všude
tam, kde
klesá, jede medvěd po zadku a huláká, nu, jako na lesy. Jeho srst je
poprášena
sněhem. Ach, to je barva, která se mu líbí, to je pohoda, již by si
vybral pro
všechny časy.</p>
<p class="e-bookprozatext">Lehkomyslník, vsadím se, že
zapomněl dočista na
Barbuchu. To je nevěrná kůže, ani se mu nezastesklo po Lízince.</p>
<p class="e-bookprozatext">A jakpak to víte, že na ně
zapomněl? Protože dovádí?
To dělají kluci vždycky! Kubula má plnou hlavu zármutku, jenže neví, co
je to
zármutek. Neví, co je to stesk, a nezná ani jména těch všelijakých
psot, které
přicházejí na veliké lidi.</p>
<p class="e-bookprozatext">Když se na chviličku zastavili,
přišel medvídek ke
Kubovi Kubikulovi a řekl mu:</p>
<p class="e-bookprozatext">„Kubo Kubikulo, mně se ti
přihodilo něco náramně
podivného. Pověz mi, co to je. V mém bříšku se ozývá hlas, ale ten hlas
nic
nepraví, jen volá. Co je to?“</p>
<p class="e-bookprozatext">„To je,“ odpověděl Kubikula,
„že jsi snědl nějakého
ptáčka a že budeš trestán. Viď, že jsi ho snědl?“</p>
<p class="e-bookprozatext">Medvěd zaklepal hlavou a
pomyslil si o Kubovi, že
ničemu nerozumí. Byl by mu to také řekl, ale právě v tu chvíli došli ke
krásné
klouzačce a Kubula se musil rozběhnouti, aby ji přejel z konce do konce.</p>
<p class="e-bookprozatext">Šli dál a Kubula svěsil hlavu.
Vedle cestičky byly
veselé zaječí stopy. Medvěd nic.</p>
<p class="e-bookprozatext">Šli dál a potkali veverku.
Medvěd zase nic.</p>
<p class="e-bookprozatext">„Namoutě,“ povídá Kuba, „že tě
kovářovy děti vyměnily;
vždyť jsi býval s veverkami jedna ruka!“</p>
<p class="e-bookprozatext">Jak to řekl, dal si Kubula
tlapku na čelo a přemýšlel.
„Je to tak,“ pravil po chvíli, „Lízinka k nám byla velmi přívětivá.
Kubo
Kubikulo, mně se chce vrátit k Lízince!“</p>
<p class="e-bookprozatext">Od té chvíle začal medvěd
fňukat a opakoval to tak
často, až se medvědář dopálil a řekl:</p>
<p class="e-bookprozatext">„I ty nerozumo, kovář je chudý
člověk, nestyděl by ses
sežrat mu každý den večeři? To nejde, brachu; musíme si sami vydělat na
živobytí.“</p>
<p class="e-bookprozatext">Ale prosím vás, mluvte s malými
kluky; když si vezmou
něco do hlavy, jsou k nevystání.</p>
<p class="e-bookprozatext">Kubula vedl svou a nepřestal a
nepřestal. Kuba
Kubikula tedy zavolal na Barbuchu. Myslil to jenom žertem, ale sotva
vyslovil
jeho jméno, vyrazí Barbucha z lesa a rovnou k nim.</p>
<p class="e-bookprozatext">„To jsem rád,“ řekl, „že ses
ozval. Byl bych se v tom
kakraholtském lese málem ztratil. Vy jste mi, kamarádi, udělali moc
špatné nohy
a takováhle cesta pro mě není.“</p>
<p class="e-bookprozatext">„Oho! Copak je to za řeč?“
povídá Kuba Kubikula; „jaké
my jsme ti dělali nohy? Žádné, kamaráde! Nohy si každý přinese na svět.
Co my
můžeme za tvé nohy?“</p>
<p class="e-bookprozatext">Ale Barbucha se dal do hádky:
„Cože? Kdo mě to přivedl
na svět, kdo mi udělal tuhle vosí hlavu a tu nemožnou oháňku a tyhle
pitomé
pazoury? Vy, vy, vy! Aby do vás tisíc láteř, vy packalové! Proč jste se
do toho
dávali, když to neumíte? To jsou nějaká šlapadla? Tomuhle se říká
kožich?
Propánečka, vždyť mám strach, abych se nepřetrhl!“</p>
<p class="e-bookprozatext">Medvěd a medvědář se dívali
jeden na druhého a byli z
toho opravdu hloupí. Myslili si, že to strašidlo nemá dobrý rozum.</p>
<p class="e-bookprozatext">„Co pořád meleš?“ povídá
Kubula; „my jsme tě přece
nedělali. Já aspoň na tebe nebyl ani trochu žádostiv!“</p>
<p class="e-bookprozatext">Ale medvěd a medvědář se mýlili
a pravdu měl Barbucha.</p>
<p class="e-bookprozatext">Když začal Kuba o medvědí
mátoze, odvíjela se z jeho
mysli tenounká nitečka, medvěd poslouchal a bál se. Jak se tak bál,
stoupala z
jeho kožichu pára. Ta pára, to byl strach. A co se, lidičky, nyní
nestalo!
Nitka toho vypravování sama od sebe svazuje chuchvalec strachu, tu
utáhne, tu
jej zase povolí a tak z ničeho nic vám tu sdrátuje tu mlhu, až z ní je
Barbucha! Tady ho máte. Koulí očima, vyplazuje sosáček a dává žihadla.</p>
<p class="e-bookprozatext">„Už je to tak!“ povídá
Kubikula; „my jsme si toho
ošklivce vymyslili!“ Chvilku se drbali za ušima, ale nakonec toho
nechali a
dali se svou cestou. To měli věru štěstí, neboť prodlévati venku na
mrazu
znamená škodu na zdraví a svědivé uši.</p>
<p class="e-bookprozatext">&nbsp;</p>
<p class="e-bookprozatext">Kuba Kubikula pospíchal, aby
tak právě k poledni došli
do vesnice Vařečky a Hrnce. To byla krásná osada na březích krásné
říčky.
Někteří zeměpisci mluví v těch končinách o pouhém potoce, ale nechte je
drmolit. Vařečky a Hrnce protéká krásná a mohutná řeka Kachnička a
rozděluje
zmíněné město na dvě části, tak jako žemličku rozděluje střední rýha. V
tom
městě měli vykutáleného rychtáře Randu. Byl to celkem ťulpas, ale,
pane, ten
lalok a bříško! Nosil se, jak se říká, jako psík v nůši, míval na hlavě
beranici jako holínku a v ruce břinkovku. Pan rychtář se procházíval
vždycky po
desáté na mostě, a sotva došel ke středu té proklaté lávky, spustili
lidé ve
Vařečkách nářek a v Hrncích se dali do jásotu a házeli čepicemi do
povětří.
Randa chodíval sem a tam až do dvanácti hodin a podle toho, jak ráčil
choditi a
jak se ráčil obraceti, sousedé na jednom břehu řvali radosti a na
druhém naříkali.
He, he, he, kdože naříká?</p>
<p class="e-bookprozatext">Kluci z Vařeček a kluci z Hrnců
si tropí z pyšného
rychtáře žerty a smějí se na jeho účet. To je povedená zábava! Jen se
na něho
podívejte, jak zvedá nohy, jak kráčí, maje nos v povětří, bradičku v
límci a
ruce pěkně na zadnici!</p>
<p class="e-bookprozatext">Dnes, protože je tak krásný
den, chodí rychtář o
chviličku déle, než je potřebí. A hrome, čert mu to napískal. Najednou
jsou
všichni kluci v prachu. Rychtář by mohl třeba dupat a skákat přes
Kachničku z
břehu na břeh, mohl by hekat a halekat a křičet a
řičet&nbsp;–&nbsp;nikdo si ho
ani nevšimne. Vařečky ani muk a Hrnce ani muk. Všechno vám to utíká za
Kubou
Kubikulou a za Kubulou a za Barbuchou. František Randa, z milosti
veselých
přátel rychtář ve vesnici či v městě Vařečky a Hrnce, stojí na mostě
samotinký
a má takový dopal, až mu to škube nosíkem a, na mou duši, celou tváří.</p>
<p class="e-bookprozatext">„Podívejme se,“ povídá
rozvzteklen jako krocan, „medvědář
si koupil nějakou blekotavou opici a všechno se to hrne za ní! Jářku,
aby to
těm prťákům a krejčířkům kulíšek oplatil. Kéž by tak vysolil každému
pětadvacet! A co pětadvacet! Padesát a dobře počítaných! Já jim dám,
takhle se
starat o rychtáře! Kdyby se člověk nebral o své, byl by na tom za
chvilku jako
lecjaký svrabák a chudinka, a ne jako velmož.“</p>
<p class="e-bookprozatext">&nbsp;</p>
<p class="e-bookprozatext">Jak si to pan Randa srovnal v
hlavě, šel rovnou na
Kubikulu. „Kubo Kubikulo, kdepak máš povolení, že smíš chodit po našem
městě s
opicí? Medvěda bych ti ještě odpustil, ale opici ti neodpustím! Vezmi
si toho
šklebila pod kabát a ať už jsi venku! Ven, ven, ven!“</p>
<p class="e-bookprozatext">Řka to, jal se strkati
medvědáře i medvěda před sebou,
a jak už byl v ráži, vsolil Barbuchovi jednu na zadek.</p>
<p class="e-bookprozatext">„Milý strýčku,“ řekl Kuba
Kubikula, „pánbůh ví, že
nechci než dobrý oběd a Kubula nemyslí od rána na nic jiného. Kýho
výra, co je
na tom divného? Proč vám překáží, že máme chuť k jídlu? Nechte nás na
pokoji a
nežďuchejte do našeho strašidla, nebo vás, jářku, spořádá, až vás
nepoznají. Je
mi to náramně divné, že ho vidíte, ale divné nedivné, netahejte ho za
oháňku!“</p>
<p class="e-bookprozatext">Sotva to medvědář řekl, začal
Barbucha prskat, jako
prská kocour, když ho ohaři zahnali na strom. Tu se pan rychtář ožene a
chňap,
už drží Barbuchu za krk. Ne, za krk ne, za kůži na krku, tak jako se
držívají
štěňata. Barbucha vám statečně ječí a hup, hop, hup! vytrhne se mu z
ruky a
hajdy na rychtářův kožich a na rameno a do vlasů. Vzácný pán má namísto
srsti
plnou hrst čmoudu, všude je smrad a čpí do nosu až běda. No, to by
ještě ušlo,
žihadla jsou, panečku, horší! Ba, na mou věru, už jich má pan Randa pět
a jedno
pěkně vedle druhého.</p>
<p class="e-bookprozatext">Myslete si, lidičky, co to bylo
za tanec! Nešťastný
pán hekal a bekal, ječel a brečel, křičel a ryčel a dělal to všechno
tak
pořádně a tak nahlas, až zaléhaly uši.</p>
<p class="e-bookprozatext">„Krindapána,“ křičel ten starý
chudinka, „krindapána,
krindapána, já shořím!“</p>
<p class="e-bookprozatext">&nbsp;</p>
<p class="e-bookprozatext">To bylo ovšem něco pro kluky.
Ne že by to snad byli
zlomyslníci a že by měli radost z cizí škody, to ne, ale jsou to
smíškové a
dají se do řehotu, jak někdo našpulí hubu. Jeden z nich, náhodou
náramná
buchta, troubil na kornout. Nu, povedlo se mu to! Kluk hanebná, ten
tomu dal!</p>
<p class="e-bookprozatext">Hasiči, toť se ví, mají náramně
bystré uši. Jak
zaslechli trubku, hned od stolu a hurá! ven! První hasič mázl lžicí do
kouta,
druhý vyskočil jako divoch a rozlil po stole polévku, jiný chňapl jen
tak v
běhu po koláči a spálil si jícen až hanba, opět jiný si posadil na
hlavu helmici
obrácenou naruby a byl by s tím pro věčnou ostudu šel ven. Jen tak tak,
že ho
jeho panímáma chytila za rukáv.</p>
<p class="e-bookprozatext">„Táto,“ povídá, „neblázni,
vždyť to nejde obrátit
helmu naruby, vždyť je ze železa.“</p>
<p class="e-bookprozatext">Chvála pánubohu, všichni se
jakžtakž dohodli, všichni
se dali do pořádku a pádili k slovutnému mostu. Vzali si s sebou hrnky
a konve
a džbery a putýnky a štoudve a sudy a sklenice a mázy a všechno, do
čeho se
nabírá voda. Ti chlapíci se vám udýchali, než tam doběhli! A jak
čertovsky
křičeli! Ten chce to, ten chce ono, Pápera něco povídá, Panděra mu
huláká do
uší, ti dva se tahají o kbelík a pánbůh s námi, že jej přetrhnou!</p>
<p class="e-bookprozatext">To to tehdy dopadalo, pět
chalupníků bylo na zemi, dva
sedláci si roztrhli koženky, jedna malá selčička ztratila korálovou
šňůru a
panu prvnímu radnímu šlápl jakýsi krobián na ruku. Ta strkanice trvala
řádnou
chvíli. Kubulovi to bylo už hloupé, a tak mrkl na kamaráda. Rozkývali
za pomoci
nezbedných školáků lávku, a když to nešlo jinak, popadli pilku,
seskočili na
led překrásné řeky Kachničky a pěkně potichu podřízli důmyslný sloup
důmyslného
mostu. Dvě líbezná dvojčátka, takto náramně pálení kluci, jim při té
práci
pomáhali nejvydatněji.</p>
<p class="e-bookprozatext">Páni učitelové a sličné maminky
nám stále opakují, že
nemáme kaziti cizího majetku:</p>
<p class="e-bookprozatext">Neberte, dětičky, pilku do
ruky, ať vás nenapadne
skákat s nějakým ostrým nástrojem v ruce! Nestrašte nikoho,
nepodtrhujte židle,
když si chtějí holky sednout!</p>
<p class="e-bookprozatext">Tohle všechno naši přátelé
znali, a přece přeřízli
mostní trám! Kakraholte, nepodobali se až příliš ničemům?</p>
<p class="e-bookprozatext">Snad ne. Tehdy byla na mostě
taková junda! Sousedé
měli beztak na pana rychtáře pifku a zamotali klubko, aby se z něho jen
tak
zhola nedostal. Smáli se! Medvěd, medvědář a dvojčata, která jim
pomáhala, se
smála rovněž.</p>
<p class="e-bookprozatext">Nuže těm, kdož se smějí, je
leccos dovoleno. Jen aby
si nikdo nenatloukl víc, než je zdrávo.</p>
<p class="e-bookprozatext">Když byla mela právě v
nejlepším, začal most praskat,
a než byste napočetli tři, zřítil se s přenáramným rachotem na led.</p>
<p class="e-bookprozatext">&nbsp;</p>
<p class="e-bookprozatext">Dole byla pořádná závěj a
pánové a paní, děťátka a
všichni, o něž máte strach, spadli jako do peřin. Někdo si nabral do
rukávu,
někdo si zabořil do sněhu jenom nosíček nebo prstíček, ale někdo si
nabral
pořádně a kýchal a klel. Toť se ví, že již nikdo nemyslil na oheň a na
hašení.</p>
<p class="e-bookprozatext">Ti nás vyvedli, říkali sousedé
později, ale dokud byli
tak rozjařeni, nechtělo se jim přestat a každý si vymýšlel ještě nějaké
šelmovství. Nakonec se Vařečky a Hrnce rozestoupily na své břehy a
začala se
řádná a velikolepá bitva sněhovými koulemi. To byla krásná podívaná!
Mnohý
tlouštík ze strany Vařeček si vedl velmi bláznivě. Koule se sypaly jako
krupobití a leckterý švihák dostal za ucho tak krásnou ránu, že mohl
být
spokojen. Kuba Kubikula se s Kubulou smál a ti ostatní se řehtali. To
byla
veselá mela!</p>
<p class="e-bookprozatext">Nakonec to ovšem odskákal
medvídek a jeho pán. Lidé neradi
vidí, když se jim taková zvířecí chudinka směje.</p>
<p class="e-bookprozatext">Na kteréhosi císaře se podívala
kdysi kočka, a protože
byl ten chlapík zmíry ošklivý plesnivec a kočka přenáramná kráska,
ušklíbla se
a zavrtěla hlavičkou. Staří dějepisci vypravují, že se ta kočka
jmenovala Mury-Mury.
Byla prý jiskrných očí a předlouhého ocasu, ale to vše jí nepomohlo.
Císařský
maršálek, který se k tomu připletl, strhl poplach a mazal ji svojí
maršálskou
holí, až obuli jeden pluk pěchoty a až osedlali a vybavili a pomohli na
koně
pluku jízdy. V tu chvíli ale umdlela maršálkovi ruka a kočka by mu to
byla
všechno oplatila. Když přicválala garda, měl, chuděra, dvacet devět
škrábanců,
ale od posledního a třicátého byl prý zachráněn. Říšský dějepis nás
učí, jak to
dopadlo s nešťastnou Mury-Mury. Ach, byla vlečena v poutech do žaláře.
Přikovali jí pacičky a na věčnou potupu ji dali obojek. Vedla si
hrdinně a
jednoho dne jim foukla. Panečku, kočku je těžko udržet a ani císař pán
ji
neuhlídá!</p>
<p class="e-bookprozatext">Nuže dobrá, jestliže se
Mury-Mury nesmí podívat na
lecjakého císaře, copak se stane s chuďasem medvídkem? Ten bude asi
bit, tomu
se to nevyplatí posmívá ti se panu rychtáři!</p>
<p class="e-bookprozatext">Opravdu, jak se utišila jen
trošíčku vřava, poslal
Randa pro policajty a kdesi cosi, že prý ti dva posměváčkové a
kazisvěti půjdou
do šatlavy. Sebrali je a už je vedou a chudáčka Barbuchu jakbysmet.
Vsadili je
do vězení.</p>
<p class="e-bookprozatext">Ve Vařečkách a Hrncích byla
obecní šatlava vedle
pekárny mistra Bohdana. Zaplať pánbůh, pekařova pec bývala věčně žhavá,
a
protože její komín vedl právě zdí řečené šatlavy, bylo tepla dost a
dost. Kuba
se usadil k té teplé zdi a zul si boty. S Kubulou bylo hůře, pekařská
vůně mu
nedala ani sedět ani spát, šil sebou a každou chvíli Kubovi říkal:
„Kubo, já
jím rád karásky! Já bych takhle snědl nějaký karásek!“</p>
<p class="e-bookprozatext">„Ty chlupáči,“ odpověděl mu
Kuba Kubikula, „to by byly
časy, kdybychom si mohli vymýšlet koláče jako strašidla, co?“</p>
<p class="e-bookprozatext">Barbucha slyšel takové řeči
nerad, činil kamarádům zlé
výčitky a nakonec se rozhněval.</p>
<p class="e-bookprozatext">„Vy kakraholti,“ povídá,
„kdybyste se mě aspoň báli.
No počkejte, až přijde večer!“</p>
<p class="e-bookprozatext">Když se zešeřilo, začal se
strašením. Spustil své:
Bar, bar, bar! a chodil z kouta do kouta, přikrčuje zadní nožičky.
Kubula si
však na mátohu již zvykl a měl pro strach uděláno. Vzal ho za tlapku a
řekl mu,
aby přestal. Potom si povídali všelijaké lesní pohádky. Kuba chrápal a
těm
dvěma bylo také dobře. Když tlouklo na věži deset hodin, zachumelili se
do
svých kožíšků a vesele a o závod spali, ale již za hodinu se přihodilo
něco
náramně podivného. Barbucha ucítil na svém zadečku ruku. Myslil si, že
to asi
bude Kubulova tlapka, a obrátil se na něho, aby mu dal pokoj.</p>
<p class="e-bookprozatext">„Já ti nic nedělám,“ odpověděl
medvěd.</p>
<p class="e-bookprozatext">Sotva vám usnuli, Barbuchu zase
někdo tahá.</p>
<p class="e-bookprozatext">„A hromy a stromy,“ řeklo
strašidlo, „tady je nějaká
začarovaná ruka a tahá mě za mé kouřové chloupky. Já to nevydržím, já
uteču!“</p>
<p class="e-bookprozatext">Ta mátoha kňourala, až se Kuba
Kubikula probudil. Na
mou věru, bylo již na čase! Barbucha seděl na okně a chtěl se
protáhnouti
čtverečkem v mřížoví. Chtěl seskočiti z okna.</p>
<p class="e-bookprozatext">„Barbuško, Barbušičko,
miláčku,“ povídají Kuba i
Kubula jedním hlasem, „snad bys nám, starouši, neupláchl? Ty nestydo,
nechal
bys nás tady v bryndě a sám bys vzal do zaječích? No, ty ses nám
povedl!“
Chytili ho za nožičky a stáhli ho dolů.</p>
<p class="e-bookprozatext">Tu se dal Barbucha do pláče a
plakal a naříkal: „Lidičky
drahý, pusťte mě, pusťte mě! Slyším ve svém oušku, že mě volá Lízinka z
kovárny. Vy máte časy, vy máte prázdna habaděj, ale strašidla aby dřela
ve dne
v noci! Nechte mě už, hromy a stromy, jít; mám to souzeno, abych chodil
tam,
kde mě volají. Basta! povídám, poslouchat se musí a dost!“</p>
<p class="e-bookprozatext">„Jakpak takovou dálku dojdeš?“
otázal se Kubula. A
strašidlo odpovědělo:</p>
<p class="e-bookprozatext">„Ty můj boubelatej medvěde,
když nás někdo volá,
letíme, jako kdybychom měli křídla. Než se obrátíš, jsme již deset
tisíc mil!
Ho, ho, ho, my strašidla jsme, synáčku, páni! To potom není šouračka po
čtyřech, jako chodíš ty, nebo, s odpuštěním, lezenice po dvou.“
Barbucha ze
sebe dělal kdovíco a opakoval, že musí a musí jít. Nu dobrá, Kubula
vzkázal
Lízince pěkné pozdravení a poprosil strašidlo, aby se chovalo v kovárně
slušně
a aby nehoukalo.</p>
<p class="e-bookprozatext">&nbsp;</p>
<p class="e-bookprozatext">Jak už se to v pohádkách
přiházívá, byl vám Barbucha
za chviličku před řečenou kovárnou.</p>
<p class="e-bookprozatext">Místo, kde do dneška stojí
Martinova kovárna, se
jmenuje Houbyhoubičky. Nějaký šprýmař si je vymyslil již asi před
tisícem let,
neboť za času tohoto vypravování je znal kdejaký usmrkánek. Strašidlo
chtělo
zabušit na dveře a řádně zaskučet tak, aby to projelo všemi kostmi.
Panebože,
dobře, že mlčelo, to by se byl kovář Martin dopálil.</p>
<p class="e-bookprozatext">„Vem to kulíšek,“ povídá
Barbucha, „houkat nesmím,
skučet nesmím, tlouci nesmím, co mám dělat? To aby dělal strašidlo
nějaký pan
páter!“</p>
<p class="e-bookprozatext">Nu, postýskl si hubáč všelijak.
Konečně se však učinil
tenoučký, jako je kozí chloupek, a protáhl se jakousi škvírou do
světnice, kde
spala Lízinka.</p>
<p class="e-bookprozatext">Lízinka ho přivítala a povídá:
„Barbucho, měla jsem si
něco vymyslet a víš-li pak, že už to mám? Vymyslela jsem si, že tě
zavolám a že
pošlu Kubulovi psaníčko, aby neměl strach. Chci mu napsat, jak ho mám
ráda.“</p>
<p class="e-bookprozatext">„Milá holka,“ odpovědělo
strašidlo, „kdepak takový medvěd!
Chodí po světě a zná dětí habaděj. Byl jsem s ním dneska celý den, ale
ani
jednou si na tebe nevzpomněl.“</p>
<p class="e-bookprozatext">Líze to bylo líto. Vstala na
postýlce a řekla: „Ty
třeba nemluvíš pravdu. Napíši mu přece psaníčko.“ Potom vzala kus
papíru,
nalinkovala si jej a dala se do práce.</p>
<p class="e-bookdopiskurziva">Milý Kubulo, kdypak se k nám
vrátíš? Barbucha mě
straší, že už nikdá nepřijdeš, ale dočista nic nedám na strašáky. Dnes
jsme
měli k obědu buchty. Schovala jsem ti tři. Ale z té třetí jsem si
ulomila
půlku. Jsou moc dobré a nemohla jsem to vydržet. Pošli mi také
psaníčko. Jestli
tě Barbucha moc zlobí, tak mu řekni, že mu náš tatínek nařeže. Dnes
jsme se
klouzali na Pašeráku, moc dobře nám to šlo, jenže jsem si odřela
koleno.
Maminka povídala, že jsem husa, a tatínek řekl, že to nic nedělá. Tak
se měj
dobře a honem sem přijdi Tvá Lízinka.</p>
<p class="e-bookprozatext">Sotva byla se psaním hotova,
popadla buchty i psaníčko
a svázala to všechno do uzlíku. „Neztrať,“ řekla na rozloučenou,
„neztrať to! A
teď hajdy za Kubulou; jaképak s tebou řeči, když ubližuješ medvědům.“</p>
<p class="e-bookprozatext">Strašidlo si pomyslilo, že je
Lízinka nezpůsoba a že
se takhle nemá s nikým mluvit.</p>
<p class="e-bookprozatext">Má a nemá, prosím vás, na
strašidla se musí přísně,
nebo vám něco vyvedou.</p>
<p class="e-bookprozatext">&nbsp;</p>
<p class="e-bookprozatext">Barbucha se vracel z
Houbyhoubiček cestou, kterou ráno
přišel s medvědářem. To byla svízel. Nožičky měl krátké a jako pára.
Chuděra,
jen tak, že se belhal. Raneček s buchtami měl uvázaný na krku. Bylo to
na něho
těžké a každou chvilku si musil odpočinout. Šel asi hodinu a tu vám
najednou
cítí, jak se vznesl do povětří. Zaznělo mu v uších a frrr! už byl ve
Vařečkách
a Hrncích.</p>
<p class="e-bookprozatext">Kuba a Kubula na něho čekali.</p>
<p class="e-bookprozatext">„Vy jste mi pěkní kamarádi!“
povídá strašidlo, „proč
jste mě nechali tak dlouho v závějích, he, co jste měli tak pilného na
práci,
že jste si na mě nevzpomněli?“</p>
<p class="e-bookprozatext">Medvěd a medvědář musili
strašidlo odprosit. Potom se
usmířilo a rozvázalo uzlíček. To bylo něco! to jim to chutnalo! Když se
najedli, přečetl si Kubula psaní, a jak byl se čtením hotov, začal se
drbat za
ušima.</p>
<p class="e-bookprozatext">„Jak to, Kubo, vymňouknu, když
neumím psát? Číst jsem
se naučil jako nic, ale se psaním to je kříž! Nemám na to drápky.“</p>
<p class="e-bookprozatext">„Nu, a co je s Lízinkou?“
otázal se Barbucha; „vzpomněl
sis na ni nebo ne?“</p>
<p class="e-bookprozatext">„Na mou duchu,“ odpověděl
medvídek, „já mám krátkou
paměť! Nevzpomněl jsem si, až když jsi odcházel, ale celý den mě něco
tlačilo v
bříšku.“</p>
<p class="e-bookprozatext">„Ach, ach, ach,“ řekl nato Kuba
Kubikula, „ty,
chlupáči, všechno zapomeneš! Vždyť jsi o ní mluvil.“</p>
<p class="e-bookprozatext">„Sláva! Sláva!“ vykřikl medvěd.
Vykřikl to tak silně,
že se ve vedlejším domě vzbudil pekařský mistr. Zaťukal na stěnu holí a
myslil,
že bude mít pokoj. Ale kde, Kubula skákal a výskal a nebyl k utišení.
Snad ho
tak pobláznily Martinovy buchty, nebo byl blázen již od medvědího
pánaboha?
Kuba ho nakonec přetáhl řemenem. Jinak to nešlo. Aby měl pokoj, vzal
raději
Kuba Kubikula jakýsi útržek papíru a dal se s medvědem do psaní. Vedl
mu tlapku
a tak vám vznikaly hrůzyplné klikyháky, v nichž se nevyzná ani
čertovský pan
učitel. Ani poslední žáček v pekle by nevyhotovil takovou čmáranici.
Písmeno a
vypadalo jako košík, e jako rybička; každé se něčemu podobalo, ale ani
jedinké
se nepodobalo správné písmeně a vzorkům, jež má na mysli pan školní
inspektor.
Drápalové to nadrápali až běda. Chtěli napsati: Drahá Lízo, jsme ve
Vařečkách a
Hrncích u pana purkmistra a máme se moc dobře. Děkujeme ti za buchty,
přišly
právě vhod. Radní páni nás nutí, abychom u nich zůstali, ale žádný
strach, my
se už ohlížíme, kde nechal tesař díru. Měj se hezky, Lízinko, a na
shledanou!</p>
<p class="e-bookprozatext">Barbucha se divil, že jeho
přátelé píší tak nepravdivé
nesmysly.</p>
<p class="e-bookprozatext">„Ach, ty můj hlupáčku,“ řekl mu
Kubula, „snad bys
nechtěl, abychom Líze naháněli strach a psali, že nás zavřeli do
šatlavy?
Kdepak! Ty si straš po libosti, ale pro mě a pro Kubu se takové věci
nehodí.“</p>
<p class="e-bookprozatext">Potom se dal do skládání svého
papírku, a sotva byl
hotov, chtěl, aby se mátoha dala znovu na cestu.</p>
<p class="e-bookprozatext">„Nevykrucuj se, ty zatrapecená
kůže,“ řekl mu, když se
zdráhal, „jdi, jdi, jdi! Prokazujeme ti zajisté znamenitou čest, že tě
posíláme, panečku, takové poselství vydá za všechnu tvoji neužitou
práci a
vynese ti kopu koláčů.“</p>
<p class="e-bookprozatext">&nbsp;</p>
<p class="e-bookprozatext">Sotva Kubula pronesl tato
nerozvážná slova, padlo
strašidlo na zadeček a jeho tělíčko zřídlo.</p>
<p class="e-bookprozatext">„Ach, ty nevděčníku nevděčná,“
pravilo popotahujíc
nosem, „cožpak nevíš, že se rozplynu a že bude po mně veta, až se
přestaneš
bát? Teď jsem skrze vnuknutí všelijakých pohádek viditelný každému
darebovi,
který má příčinu, aby se bál, ale co potom, he? Což jestli ze mě
nezbude ani
nudlička?“</p>
<p class="e-bookprozatext">Na světě vládne jedno prožluklé
pravidlo a od tohoto
pravidla není úchylky, ledaže nám ji vpraví pán nového pořádku. To
zatrachtilé
pravidlo zní velmi známě: Lidé se nejlépe pohádají, když jsou postaveni
v
nouzi. Tehdy je to to pravé, tehdy je čas spustiti basama a remtete.</p>
<p class="e-bookprozatext">Jsme-li zavřeni, nevážíme právě
svých slov, toť se ví,
že těsný byt je místo hádek a že není těsnějšího bytu nad vězení. Slovo
dalo slovo,
Barbucha nemlčel a Kuba Kubikula si také smočil. Byla z toho veliká
hádanice a
div ne rvačka. Čím déle se hádali, tím více Barbuchy ubývalo a nakonec
se
zmenšil o dobrou čtvrtinku. Byl maličký, jako jsou duchové kozí a ovčí,
ba, co
tak rozmlouváme, není již o mnoho větší než veveří potvůrka.</p>
<p class="e-bookprozatext">„Barbucho, mé drahé
strašidélko!“ vykřikl Kubula
znamenaje, že jeho přítel scípne na jeho nevíru a nevycválanost,
„Barbucho,
miláčku, zaraz ty úbytě, udělej, abys tloustl a byl s námi až do konce
našich
patálií!“</p>
<p class="e-bookprozatext">Kuba Kubikula připojil svůj
hlas k hlasu medvědovu a
tak se jim podařilo způsobiti, že ono zhoubné ztrácení se naráz ustalo.
To
způsobila asi láska, neboť ta je silnější než strach. Barbucha byl teď
tak
veliký, jako je tchoří samec. Měl na to opravdu dopal, a jak by neměl!
Nechoval
se dost počestně a vybraně? Nebyl snad půvabný, ušlechtilý, mírný,
tichý,
hodňoučký a nezatajoval svůj smrad? Kdo mu může co vytknout? Nikdo, ale
právě
proto se ho nikdo nebojí. Medvěd a medvědář mají Barbuchu rádi, ale
prosím vás,
kdyby ho milovali sebevíc a kdyby to bylo strašidlo z hvězdné mlhy,
jednoho dne
jej lidé nebo medvědi vyštípou. Krátce, ani tehdy již nebyla vhodná
doba pro
strašidla a Barbucha měl věru čas, aby se ztratil.</p>
<p class="e-bookprozatext">„Milí přátelé,“ pravila mátoha,
„děkuji vám, že jste
mě zachovali při životě, ale prosím vás, neposílejte mě na cestu.
Nemohu se za
Lízinkou vydat dříve, než mě zavolá. Kdež bych teď, když jsem tak
maličký, za
ní došel.“</p>
<p class="e-bookprozatext">Kubula vzal chuděru do náruče a
hýčkal ho prozpěvuje:
Dadadadadadada. Potom, přivázav mu dopis na oháňku, položil jej do
Kubovy
čepice. Bylo právě sedm hodin ráno. Kohouti zpívali, husáci a kačeři
křičeli,
vrabci štěbetali, co píská, pískalo, a co chrochtá, chrochtalo a mělo
se k
světu a bylo náramně živé. Lidi z Vařeček a Hrnců byli již na nohou,
ale naši
přátelé spali ve vězení, měli nohu přes nohu a pod hlavou tlapky.</p>
<p class="e-bookprozatext">&nbsp;</p>
<p class="e-bookprozatext">Tu vám zaharaší klíč v zámku,
otevrou se dveře a
vejdou jiní tři chlapíci: obecní slouha, rychtář a první radní toho
slovutného
města Vařečky a Hrnce.</p>
<p class="e-bookprozatext">„Ha, ha,“ praví rychtář Randa,
„ti lumpové předstírají
spánek a myslí si o nás, že jsme taková ťululum, abychom jim uvěřili.
Jářku,
kmotře, přetáhni medvěda holí!“</p>
<p class="e-bookprozatext">Radní byl takový nezdvořák, že
se pranic nerozmýšlel a
již napřáhl. Ale v tom okamžení, v té pohnuté chviličce se rozevře
Kubulova
čepice a randěry-krinděry! Barbucha vystrčí svou vosí hlavičku, promne
si zrak,
načechrá kouřové chloupky a hotoví se k letu za Lížou. Ta hodná holka
právě
vstala, a protože to byla dobrácká od kosti, vzpomněla si hned na svoje
přátele
a zavolala strašidlo do Houbyhoubiček.</p>
<p class="e-bookprozatext">Radní vám upustil leknutím hůl
a zařval: „Jéjejejeje!“</p>
<p class="e-bookprozatext">Strašidlu je to ovšem vhod.
Ušklíblo se, přidrželo si
ocásek s Kubulovým psaním a vesele jim odpovědělo: „Bar, bar, bar!“
Potom se
vyštrachalo na okno a že poletí svou cestou. Ale panečku! z
přenáramného
strachu rychtářova a ze strachu radního a ze strachu slouhova mu
narostlo
bříško, a tak se nemohlo bez námahy protáhnout mříží.</p>
<p class="e-bookprozatext">To není pro nás nic divného,
neboť víme, že se
strašidlo sytí strachem. Všichni pohádkáři, všichni staří dobří
spisovatelé a
všichni otcové vlasti nás tomu učí, avšak rychtáři a radní chodívají
sto roků
za opicemi a jakživi nevědí, zač je v Pardubicích perník. Před
staletími dali
jim lidé do ruky hůl a pánbůh jim nic nepřidal. To už je jejich
přirozenost, že
jdou na všechno s tou holí.</p>
<p class="e-bookprozatext">Bim, bim, bim! rychtář, radní a
slouha se rozpřáhli a
jeden přes druhého mazali do okna. Toť se ví, jak to vypadalo! Barbucha
se
dávno protáhl a letěl, jako létá skřivánek, k Lízinčině kovárně, zato
okno bylo
na tisíc kousků a jeden z břicháčů dostal od slouhy pořádnou přes
prsty. Říká
se, že to ten horlivec udělal nerad, ale potentát z Vařeček a Hrnců
tomu, mně
se zdá, nevěřil.</p>
<p class="e-bookprozatext">Ať to bylo tak či onak, křičeli
nad Kubou Kubikulou a
nad štěňátkem Kubulou jako čerti. Nebylo jim slova rozumět.</p>
<p class="e-bookprozatext">„Urození pánové,“ povídá
medvědář, „očpak se to
hádáte? To, co jste viděli, je norimberský vlkodlak
Churchabarbuchurcha. No,
pánbůh s vámi, jestli jste mu tak nějakou přišili, ten vám prožene
lýtka!“</p>
<p class="e-bookprozatext">Teď medvědář vykládal přehrozné
věci a nahnal těm
chlapíkům strachu habaděj. Vypravoval jim, že v noci Barbucha chodívá
po všech
drzounech, kteří o něm špatně mluvili a kteří mu nadali opic.</p>
<p class="e-bookprozatext">„Vždyť jsme jej drželi celou
noc, aby si nezahrál s
panem rychtářem. Milosti,“ řekl šibal, a jen tak tak, že se zdržel
smíchu, „ten
by vám ofoukl nosík! Chci objasniti jeho safraportské záměry a ať jsem
hlupák,
jestliže nás nepropustíte! Ať jsem hlupák, propustíte-li nás bez
pěkných dárků!
Chce vám hrýzti ucho a spořádati vaše vousiska! Má na to zuby, to mi
věřte,
jako dělané! Namoutě! Každý vlkodlak bývá mlsoun a nejmlsnější je na
ušní
chrupavku, která za zimní nepohody namrzne a stane se sladkou.“</p>
<p class="e-bookprozatext">Kubula znal dobře svého přítele
a byl dost fikaný, aby
porozuměl, kam míří. Jal se třásti a hudroval, jako když se bojí. „Ou,
ou, ou,
ou, dejte mi nějakou mastičku! Kurkabarbukurka mi pokousal ucho!“</p>
<p class="e-bookprozatext">Kubula byl štěně mazané všemi
mastmi. Nemyslete si
však, že na jeho řeči nebylo zhola nic, měl opravdu na levém boltci
ranku, ano,
ale utržil si ji ve rvačce, když se tahal s hafany a kočičkami o
uzenici. Teď
se mu to hodí, teď kvílí a naříká jako vambeřický předříkávač.</p>
<p class="e-bookprozatext">Páni, rychtáři a jakbysmet i
konšelé jsou nadáni
prozíravostí a jejich koženky jsou podšity nedůvěrou. Zkoumají věci ze
strany
levé a pravé, kašlou, smrkají, neříkajíce tak ani tak, pokud nepromluví
nějaký
mluvka, aby ho okřikli a pronesli své: „Já tento, já netentotento!“</p>
<p class="e-bookprozatext">Vypověděti takovou řeč je velmi
zdlouhavé, a protože
za nic nestojí, nechme jejich jazyk ležeti v hubě.</p>
<p class="e-bookprozatext">&nbsp;</p>
<p class="e-bookprozatext">Milý Kuba a miláček Kubula se
dostali do pevnějšího
vězení, než byla šatlava vedle pece mistra Bohdana. Zavedli je do
sklepa. Ach,
býti ve sklepě je škaredé.</p>
<p class="e-bookprozatext">„Jářku, Kubo Kubikulo,“ povídá
medvěd, „to sis spískal
ty! Proč vypravuješ takové třesky plesky?“</p>
<p class="e-bookprozatext">Medvědář to uznal a začal s
prosíkem. Potom za pokutu
se uvolil medvídka vískat a činil to tak dlouho, až si ho usmířil.</p>
<p class="e-bookprozatext">Asi za hodinu si chuďasové
vzpomněli zase na Lízinku a
na svého poslíčka.</p>
<p class="e-bookprozatext">„Kéž by už přišel,“ řekl
Kubikula a jal se tak silně
přemýšleti o Barbuchovi a naháněl si strach, až se z něho prášilo.
Mátoha se
však neobjevoval.</p>
<p class="e-bookprozatext">„Kubulo, Kubulo,“ prohodil po
chvilce medvědář, „z
tebe se práší až běda, zdá se mi, že lžeš a že se Barbuchy už nebojíš!“</p>
<p class="e-bookprozatext">Sotva vám to řekl, padl na
medvěda strach doopravdy.
Třásl se, že již Barbuchu neuhlídá a že nedostane od Lízinky odpověď.
Nejvíce
se však bál, že mu strašidlo přijde na jeho předstíraný strach. V tomto
trápení
a svízeli si Kubula vedl do jisté míry nenáležitě. Kdož by nenalezl v
jeho
jednání záměr podvodný a obmyslný? Ha, ten medvídek si myslil, že je
lépe po
způsobu chudých prosebníků přehnati bídu tak příliš, až samu prosebníků
naskočí
husí kůže. Panebože, takovéto lhaní a prášení je samo pramenem
dostatečných
útrap. Vezmi ďas tuhle kakraholtskou představivost! Člověk či medvídě
se dá do
lhaní a zalže se až po krk. Tu zčervená, tu zbledne, točí kloboukem,
hryže si
prstíček a namoutě, nejraději by se propadl až do horoucí skály! Co
jsme již
viděli ferinů a lhářů natahovati moldánky! Nemyslete si, že to na
všechny
prasklo, nikoliv! Dobrá polovina těch bečavých studentů řvala jenom
proto, že
se dopustili věci nepěkné a málem sprosté.</p>
<p class="e-bookprozatext">Medvídek měl také slzy na
krajíčku. Již nabírá, již
rozšklebil svoji tlamičku a již zvedá k očím tlapky. Bečí, jako
bečívají
poškoláci.</p>
<p class="e-bookprozatext">Pohádky propůjčily všelijakým
strachům moc, aby
vyvolaly z pekel, či z míst ještě hroznějších, strašidla. Nu, to je
toho, má-li
někdo strach, zač to stojí? Za nic! Naštěstí byl Barbucha dobráček a
měl Kubulu
rád, měl ho rád, a to platí o něco více než strach! Medvěd plakal pro
Barbuchu,
dvakrát nebo třikrát se zajikl, a dříve než si utřel nosík, stál
Barbucha před
ním.</p>
<p class="e-bookprozatext">„Krindapána, co to tady,
mládenci, děláte,“ řekl a
zostra se podíval na své přátele, „jak jste to zas o mně mluvili? Vždyť
jsem
pozbyl naráz celého ocasu. Co si to myslíte, vy šibeničníci, ha! Chcete
mě
zahubit?“</p>
<p class="e-bookprozatext">Kubula mu odpověděl,
nerozvažuje ani chvilku.</p>
<p class="e-bookprozatext">„Ty můj pajdo,“ řekl, „věci se
strachem jsou náramně
hloupě zařízeny. Jakpak se máme ve svých myslích obírat děsem, když se
na tebe,
ty filuto, těšíme. Pro nás strach a hrůza není. Vymysli si něco jiného,
ale
především sem dej Lízinčin dopis, který držíš v tlapce.“</p>
<p class="e-bookprozatext">Řka to, dal se medvěd do čtení.</p>
<p class="e-bookprozatext">&nbsp;</p>
<p class="e-bookprozatext">Zatím strašidlo a Kuba Kubikula
rozmlouvali, jak by si
Barbucha dopomohl k slušnému zevnějšku. Víte, že z chuděry nezbývalo
než hlava,
bříško a něco kouřových chloupků. Radili se a nakonec se uradili, že se
bude
Barbucha krmit rychtářovým strachem.</p>
<p class="e-bookprozatext">Když byli však v nejlepším
rozhovoru, přerušil je
Kubula. „Helemese,“ povídal, „co nám ten opičák Barbucha nadrobil u
Lízinky! My
jsme jí psali, že se nám daří dobře, a ona odpovídá, že nám děti z
Houbyhoubiček přijdou na pomoc a že nás vysvobodí! To znamená, ty
strašidelný
tlachale, že jsi jí všechno vyklopil a že jsi kápl božskou.“</p>
<p class="e-bookprozatext">„Kdepak, kdepak,“ odpověděla
mátoha, „mohu za to, že
tak čertovsky drápeš? Lízinka čtla psaní nahlas, stálo tam doslova
toto: Běda,
Lízo! Jsme ve Vařečkách a Hrncích u katana purkmistra a ten nás moc
odře.
Děkujeme ti za buchty při popravě. Radní páni nás udí, abychom
skomírali. Mám
řádný strach. Už se blíží někdo se sekyrou. Přijď sem pěšky, Lízinko,
nás
hledat.“</p>
<p class="e-bookprozatext">„Ach, ach, ach,“ spustil
Kubula, když to strašidlo
dopovědělo, „já že jsem něco takového napsal? Kubo Kubikulo, to jsi mi
vedl
prašpatně drápky! Taková tlachanina! Nu, panebože, teď jsme v louži!“</p>
<p class="e-bookprozatext">Medvědář se jal přecházeti z
kouta do kouta. Zlobilo
ho, že všechny nezdary jsou spojovány s jeho dovedností, a jal se proto
činiti
Kubulovi výčitky. Konečně přestali, aby se poradili, co si počnou.</p>
<p class="e-bookprozatext">„Což ty jsi to Lízince
nevymlouval?“ otázal se opět
Kuba.</p>
<p class="e-bookprozatext">„Nevěřila mi, ani co se za
nehet vejde,“ odpovědělo
strašidlo, „nevěřila mi, a ať všecek zkouřovatím, jestliže teď nejde v
čele
pěti či šesti bláznivých holek natlouci panu rychtářovi a otevřití
dveře této
špeluňky.“</p>
<p class="e-bookprozatext">„Honem, honem, dejme hlavy
dohromady,“ vykřikl Kubula,
„mně se z toho potí jazyk, a jako že jsem chlupatý, větřím neštěstí. To
by tak
scházelo, aby Líza provedla nějakou nepředložitost! Martinovi by se
chytili
stropu. A ve škole! Jemine, na takové věci jsou náramně tklivé káranice
a
nakonec holka slízne dvojku z mravného chování.“</p>
<p class="e-bookprozatext">Kuba Kubikula se zatím
rozmyslil a řekl: „Nemaluj
čerta na zeď a poslouchej! Pošleme Barbuchu k panu rychtářovi. Ať houká
a
brouká, ať křičí a piští, ať halasí a tartasí, ať skučí a bučí, ať
dělá, co
umí, a ať ho straší ze všech svých sil. Byl by v tom ďas, aby ten
chlapík nás
nepoprosil o pomoc proti strašidlu. Vždyť ví, že s námi chodí jako
psíček.
Nuže, žádné třesky plesky, mládenci, již jsme si odpočinuli dost a teď
je na
čase, abychom se dostali z díry. Přivedeme Lízinku domů a nějaké to
vymluvení
již sneseme.“</p>
<p class="e-bookprozatext">&nbsp;</p>
<p class="e-bookprozatext">Barbucha se trošku bál, že ho
ve Vařečkách a Hrncích
každý vidí. Čert ví, byli-li tam samí darebové, kteří mají nečisté
svědomí, ale
bylo to pravda! V těch končinách si na strašidlo ukazovali prstem.</p>
<p class="e-bookprozatext">„Nedej pánbůh, aby si na mě
uspořádali štvanici,“ řekl
Barbucha, „půjdu k rychtářovi raději, až se setmí.“</p>
<p class="e-bookprozatext">„Ne, ne,“ děl nato medvědář,
„kdo ví, co by se do té
doby nesemlelo; jdi hned! Bude tě vidět jenom ten, kdo se tě bojí, a
kdo se
bude bát, toho přece nenapadne, aby ti krákal uši.“</p>
<p class="e-bookprozatext">„To se ti povedlo,“ odsekl běs;
„cožpak mě rychtář
nenapálil holí? He, kdyby se mě nebál, nebyl by mě viděl, a když se mě
bál,
neměl mě tlouci.“</p>
<p class="e-bookprozatext">„To jsou omyly pohádek,“
odpověděl Kuba Kubikula a
svlékl si košili. „Vejdeš k němu jako nádherné strašidlo, jemuž se
ničeho
nedostává,“ děl po chviličce práce, „několika láty ti spíchnu roztomilý
rubášek. Dám ti medvědovu rolničku, abys v příhodné chvíli zvonil, ba
nezapomněl jsem ani na pěknou louč, kterou si hravě rozžehneš.“</p>
<p class="e-bookprozatext">Tu se dal Kuba do chechtotu a
smál se, až mu
povolovaly knoflíky. Smějíce se a žertujíce, vyfintili vám ti dva
Barbuchu
opravdu k prasknutí. Zdrhli mu košilku u krku, převázali ji v pase a
pokryli ji
hrůzyplnými kresbami hnátů a sov a lebek a jiných strašných věcí. Věru,
jediná
z nich dostačí, aby kterémukoliv rychtáři ulétly vousy. Bylo to
dokonalé a švihácké
strašidlo; škoda, že byl tak maličký. Ale Barbucha se nedal tak snadno
získat a
měl přece jenom pochybnost.</p>
<p class="e-bookprozatext">„Pan rychtář Randa mě poprvé
natřel, jářku, proč by se
mne podruhé polekal?“</p>
<p class="e-bookprozatext">„Proto, proto, proto!“
odpověděl Kuba; „poleká se tě,
protože si to zatím rozvážil, protože vařbuchtovatí hodinu od hodiny,
protože
bez zjevné a dobré příčiny zavřel do šatlavy hodného medvídka a ještě
hodnějšího medvědáře, protože má špatné svědomí, protože je osel a
konečně
proto, že to zasluhuje!“</p>
<p class="e-bookprozatext">„To mi dostačí,“ děl Barbucha.
Svázal si rubáš do
ranečku, vzal louč, zavěsil si rolničku na krček, dal sbohem a vyšel.</p>
<p class="e-bookprozatext">Rychtářův dům stál na návsi
rozkročen jako nestyda.
Byl bachratý a měl zježenou střechu. Před zápražím skákal psíček
uvázaný na
řetězu. Podobalo se, že ten psíček je jako hodinky, a jeho řetěz byl
jako
řetízek od hodinek. Takhle skáčou pejsci, které kakabuský hospodář
trápí u
boudy, a takhle vytahuje tlustý ješita hodinky z kapsy. Nu, dobrá, my
víme, že
máte žírná pole, dům a psa, ale víme také, že nejste právě nejhodnější.
Víme,
že jste přihlouplý, urputný a nafoukaný. Však vás neubude, když vám
strašidlo
nažene trochu strachu, ba naopak, bude vám to zdravé!</p>
<p class="e-bookprozatext">Barbucha se zpolehounka spustil
z okna, a ohlížeje se
na všechny strany, kradl se k označenému domu. Našlapoval jako na
horkou
plotnu, zvedal hlavičku, a kdykoli zahlédl, že někdo přichází, přitiskl
se k
zemi a ležel jako pouhopouhý vích. Asi o polednách dostihl rychtářova
dvora.
Kterási jeho děvečka sypala právě slepicím; tu se jí připletl do sukně
a vešel,
chráněn jejím stínem.</p>
<p class="e-bookprozatext">Rychtářova světnice byla veliká
a řádná. Stála v ní
pícka, stůl a důkladné lavice. Barbucha si vyhledal skryté a
nejteplejší místo.
Vylezl na bidlo, přes něž byla přehozena plena. Čekal, a protože měl
dlouhou
chvíli, díval se na děti a naslouchal jejich hrám. Ach, Randa měl
roztomilé
dětičky a nejroztomilejší z nich bylo batolátko, všechno růžové a
trochu
ušmourané od stálého smýkání se po zadečku. Šmejdilo sem tam, až mu
vlála
košilka. Barbucha se na ně usmíval. Chviličku to vydržel být zticha,
ale když
ostatní děti vyrazily ze dveří za svou hrou, jal se pacholátku zvoniti
pro
vyražení na svůj zvoneček. Slezl z bidla a hopsal před ním a vyváděl
všelijaké
kašpařiny, až se rozesmálo. Hnal svoji nepředloženost ještě dále a
dočista by
byl zapomněl, že má strašit. Tu však vcházel do síňky hospodář; bylo
slyšeti,
jak si čistí boty a jak hromuje. S Barbuchou to trhlo. Jen taktak, že
vylezl na
své místečko. Horempádem si navlékl Kubovu košili a chtěl začít se
strašením.
Ale jeho nové přítelkyni se nelíbilo, že jí tak utekl, a dala se do
pláče. Ach,
jemine, ta vřískala! Hospodář si ji vzal na kolena a trošku ji hýčkal.
Nic
naplat! Ne a ne vám přestat. Otvírala pusinku jako malá kukačka a
křičela a
křičela a křičela! Snad měl rychtář moc starostí, ale i kdyby je neměl,
každého
tátu přejde trpělivost, když dítě takhle bečí. Milý rychtář tedy
našupal své dceři
přes zadeček. Dal Marjánce jen jednu nebo dvě, ale měl jí raději
odpustit; to
vám byl ryk, až zaléhaly uši! Mamince to nebylo vhod; byla by to
spořádala
lépe, ale neřekla nic a nesla na stůl. Pantáta se při jídle kabonil a
ten
rozbrečeneček se nemohl utišiti.</p>
<p class="e-bookprozatext">Takový oběd za mnoho nestojí. A
nestál ani tehdy;
pane, to to dopadlo! Barbucha začal právě po polévce zvonit a pantáta
spustil: „Kdo
to zvoní? I vy rozjívenci, nebudete ani při jídle zticha, aby vás káně!“</p>
<p class="e-bookprozatext">Děti se dívaly jedno na druhé,
nikdo nic nedělá a
zvonek zní a zní. Nejstarší vám dostal pohlavek, ale bláznivý zvonek
neumlká.
Co to je? Ty můj světe, strašidlo! Pantáta seděl právě proti pícce, a
jak se
rozhlíží, kde asi vězí ten prožluklý zvoník, spatří Barbuchu! Visel za
přední
tlapky a košilka mu splývá dva lokte dolů. To byla podívaná, pantáta
dopadl na
židli jako zdřevěnělý. Byl strach, aby se mu něco nestalo. Ve chvilce
se
zpotil, jako když spadne do rybníka. Děti mají pro strach uděláno, a
přece
piští, když to na ně trhne. Myslete si, co zkusí potom velký člověk. To
aby
utíkal dvacet mil!</p>
<p class="e-bookprozatext">Rychtář si zakryl oči a
levičkou ukazoval na
strašidlo. Jektal vám hrůzou a zuby mu drkotaly drdrdrdrdrdr.</p>
<p class="e-bookprozatext">A Barbucha vám říkal stejně
rychle barbarbar!</p>
<p class="e-bookprozatext">Za chvilku byla světnice, jako
když ji vymete.
Panímáma ječela, služky ječely, děti z toho nářku zhlouply a začaly
také ječet.
Pantáta hledal podávky, aby se měl čím bránit, ale nemohl je nalézti.
Stály
před ním a on je, chuděra stará, pro strach neviděl.</p>
<p class="e-bookprozatext">Barbucha zůstal ve světnici sám
s maličkou Marjánkou.
Kousali každý z jedné strany buchtu a měli se dobře.</p>
<p class="e-bookprozatext">„Božínku,“ vykřikla maminka,
„vždyť my jsme nechali
našeho baculáče uvnitř!“</p>
<p class="e-bookprozatext">Děvečky vám ji držely za sukni,
ale kdepak, panímáma
se jim vytrhla. Na nic nedá a šla by pro svoji uličnici třeba do pekel!</p>
<p class="e-bookprozatext">Vrátila se a tu vidí, jak si ti
dva hrají. Přišlo jí
to opravdu k smíchu a dala jim po hubičce. Namoutě, bylo hned po
strachu. Jak
ale vlepila strašidlu tu hubičku, chuděra vám zřidl o dobrou polovičku
a
podruhé se mu utrhla oháňka.</p>
<p class="e-bookprozatext">„No, to jste mi dala,
panímámo,“ povídá, „už jsem byl
jako pořádný pes a měl jsem síly nazbyt a teď se zas sotva vleču.
Prosím vás,
schovejte mě někam do koše, já bych nedošel.“</p>
<p class="e-bookprozatext">Milá maminka kroutí nad
Barbuchou hlavou a neví, co si
počít. Zdá se jí, že by to měla udělat, ale prosím vás, pantáta je
pantáta.
Nebude přece před svým mužem schovávat strašidla.</p>
<p class="e-bookprozatext">„Čípak ty jsi?“ povídá, místo
aby mu odpověděla.</p>
<p class="e-bookprozatext">„Já jsem jen tak z hlavy,“ řekl
Barbucha a bylo mu
opravdu smutno.</p>
<p class="e-bookprozatext">Ale vtom již hospodář pootevřel
dveře a vidí Barbuchu,
jak nabírá. Vjela do něho naráz přenáramná odvaha a hned šlapal na
celou šlapku
a dupal, nu, jak dupají rychtáři. Barbucha ještě vrněl, že nezná než
medvěda s
medvědářem, a pantáta byl už u něho. Vzal ho za uši a zvedl nešťastníka
jako zajíčka.</p>
<p class="e-bookprozatext">„Co ty,“ povídá, „opice
medvědářská, mě budeš chodit
strašit, já tě naučím!“</p>
<p class="e-bookprozatext">Namluvil toho kopu, a protože
vykládal nejraději o
sobě, bylo v jeho řeči plno: já, můj, mě a tak až do omrzení.</p>
<p class="e-bookprozatext">Barbucha se třepal v jeho ruce
a připravoval si svá
slavná žihadla. Chtěl mu jich pár vsolit, ale dal mu sotva jedno.
Štěstí, že
byl rychtář takový sroula; jak je dostal, pustil bracha Barbušáka a jal
se
bědovati, že má ruku pryč. Děti a panímáma držely, toť se ví, s
tatínkem, ale
ta nejmenší holčička byla ráda, že má zase svého chlupatce v klíně, a
objímala
jej, div nepřišel o hlavu.</p>
<p class="e-bookprozatext">Barbucha se jí stulil do náruče
a držel se, co měl
síly.</p>
<p class="e-bookprozatext">A teď přišlo to pravé. Jak se
tak objímali a tiskli se
k sobě, zavolal na Barbuchu Kuba Kubikula. Volal velmi silně a Kubula
volal
zároveň s ním, a ještě silněji. Co teď? Strašidlo se nepustilo a
Marjánka
držela rovněž pevně. Než byste napočetli jedna, dvě, tři, vzneslo se
strašidlo
s děťátkem a děťátko se strašidlem. Fr! a byly ze dveří.</p>
<p class="e-bookprozatext">Teď bylo u rychtářů boží
dopuštění. Naříkali a kleli
jen což. Maminka si však utřela slzičky a hajdy ven, hajdy za ztracenou
Marjánkou.</p>
<p class="e-bookprozatext">Ale děťátku se vedlo dobře a
naši přátelé byli
šťastni, že je u nich. Kuba Kubikula se napřed hněval a řekl
Barbuchovi, co si
myslí o strašidlech, která děti unášejí.</p>
<p class="e-bookprozatext">„Víš-li pak, že se může
nastudit? Nu, ty si to
odskáčeš, jestli dostane horečku!“</p>
<p class="e-bookprozatext">Aby nebylo maličké zima, musil
si ji vzít medvěd na
klín a dýchal jí za krček. Smála se, ale Kubulovy blechy jí přece jenom
nedaly
pokoj.</p>
<p class="e-bookprozatext">Barbucha potom vypravoval svým
kamarádům, co a jak se
přihodilo.</p>
<p class="e-bookprozatext">„Nu, což se budeme na tebe
hněvat,“ řekl Kuba, když
strašidlo skončilo; „jaká pomoc, jsi již takový hlupáček a všetečka;
kdybys byl
nechal děti na pokoji, mohlo být lépe. My se již nějak dostaneme z
bryndy, ale
co bude, jeminkote, s Marjánkou? Já vím, že rychtář a rychtářka mají
náramnou
starost. To, kluci, nejde, takhle je trápit. Měl jsi starému dát o
nějaké
žihadlo víc, ale odnést holčičku, to se mi nezdá.“</p>
<p class="e-bookprozatext">„Mně také ne,“ řekl nato
medvěd; „kdybychom měli
mlíčko, to by byla jiná, ale co jí dáme, až bude mít hlad?“</p>
<p class="e-bookprozatext">Marjánka zatím u medvěda
usnula. Kubulu vám už bolely
záda od sezení, ale nesměl se ani hnout. Štípaly ho blešky, ale nemohl
se
poškrábat. Seděl jako zařezaný, brněla ho levá tlapka, bylo mu nanic, a
přece
zůstal sedět! Kuba Kubikula se díval na své kamarády a viděl s
povděkem, že
jsou to dobráčkové.</p>
<p class="e-bookprozatext">Co je to všechno platné, řekl
si, stoje nad těmito
zvířátky, ať jsme hodní či špatní, ať jsme, jací jsme, rychtář nás
nepropustí,
aniž by nám nenasekal. Co to do nás vjelo, že jsme se mu posmívali?
Proč jsme
vráželi do mostních trámů, až se zřítily na zem? Proč se Barbucha
obořil na
rychtáře? Ďas ví, kdo nám tohle všechno nakukal. Čert to vem, čert to
vem!</p>
<p class="e-bookprozatext">Kuba volal na pomoc čerta a
ďábla, ale nikdo se
neukazoval. Bylo třeba, aby si poradil sám. Přemýšlel a najednou se
pleskl do
čela řka: „Už to mám!“ Tu vylezl k zamřížovanému oknu a jal se
překrásně zpívat
písničku: Znám já jeden krásný zámek nedaleko Jičína. Dal si hlavu na
stranu a
zpíval, až se zelenaly hory.</p>
<p class="e-bookprozatext">&nbsp;</p>
<p class="e-bookprozatext">V tu chvíli šel mimo vězení pan
farář. Slyšel to
zpívání a honem si zakryl uši a honem utíkal jako s keserem.</p>
<p class="e-bookprozatext">Potom šel mimo sedláček a mrkl
na Kubulu a udělal
dlouhý nos směrem k radnici.</p>
<p class="e-bookprozatext">To ovšem našim přátelům
nepomohlo, ale vposled šly
mimo dvě chalupnice a babka s košťaty. Zastavily se a chviličku
poslouchaly
Kubův zpěv. Potom si sedla nejstarší babka na bobeček, podívala se
medvědáři do
tváře a povídá:</p>
<p class="e-bookprozatext">„A heleme, to je Kuba Kubikula.
Co jsi vyvedl,
medvědáři, že tě vsadili do špeluňky!?“</p>
<p class="e-bookprozatext">„Rozhněval jsem rychtáře,“
odpověděl vězeň.</p>
<p class="e-bookprozatext">„Běda, běda; to si posedíš,
jestli se rychtář hněvá,“
pravila opět babička.</p>
<p class="e-bookprozatext">Tu se jal Kuba vypravovati to,
co si byl usmyslil. Řekl,
že je kouzelník a že vládne hrůzyplnou mocí. „Mám,“ řekl, „smečku lític
medvědích a smečku lític kočičích, a kdykoliv na ně písknu, jsou mi ku
pomoci
se svými drápy a zuby a žihadly a oháňkami a ohni. Pane na nebi, s nimi
bych
sepral devět pluků rychtářů a ještě Belzebuba. Lidičky, babičky, chtěl
jsem
tomu vašemu ctihodnému chlapíkovi jen tak namátkou ukázati, co jsem zač
a co
zmohu. Víte, co jsem způsobil? Poslal jsem na něho veverčí mátohu,
která se učí
u mých lític slabikáři. Zmínil jsem se jí o rychtářově holčičce
Marjánce.
Panečku, jen to břinklo a mátoha mně ji přinesla. Tady je. Prosím vás,
zabalte
ji pěkně do šátku a doneste ji mamince zpátky. Že ji pozdravuji, ale
tomu
starému řekněte, aby si se mnou nehrál, nebo, hudry huhudry, se dáme s
Barbuchou do toho!“</p>
<p class="e-bookprozatext">Když to Kuba řekl, prostrčil
malou Marjánku mřížovím a
vysadil na okno medvěda i strašidlo. Chasníci se dali do mručení a
Barbucha
koulel očima. Bylo to nádherné a babičky pocítily tolik strachu, kolik
měly
místa ve své hlavě.</p>
<p class="e-bookprozatext">„To jsme si nikdy nepomyslily,“
říkaly upalujíce k
rychtářovu statku, „co je to za ptáčka! Kakraholtští chlapi, člověk
nikdy neví,
co se v nich skrývá!“</p>
<p class="e-bookprozatext">Na návsi potkaly Marjánčinu
maminku. To bylo radosti,
že opět má svého baculáče!</p>
<p class="e-bookprozatext">„Muži,“ řekla rychtářka, když
uložila holčičku do
peřin, „nevím, co máš s Kubou Kubikulou, ale dej si pozor! Ukázal nám
již, co
umí. Pomáhají mu zlí duchové. Pánbůh s námi a zlé pryč! Baby povídají,
že má
strašidel plný sklep, a my jsme na vlastní oči jedno viděli. Dej si
zajít chuť!
Kdyby tě, člověče, proháněl tak jako dnes a včera, jsi za týden na
prkně.“</p>
<p class="e-bookprozatext">„A tento,“ odpověděl rychtář,
„něco na tom je, ale já
jsem se zařekl, že je nepustím, a tak je musím potrestat, kdyby se dělo
co
dělo! Ve tři hodiny je u nás na rychtě soud, však já se jen tak nedám.“</p>
<p class="e-bookprozatext">&nbsp;</p>
<p class="e-bookprozatext">Zatím Kuba Kubikula nepřestal
ve svém zpívání a zpíval
a zpíval. K oknu šatlavy se sešla hromada dětí a plno hodných lidiček,
kteří se
včera tak dobře bavili na rychtářův vrub. Někteří Kubu litovali a jenom
několik
málo nevrlých dědečků bylo jiného mínění. „Patří mu to,“ říkali, „proč
čaruje.
Proč nám rozbil most! Znali jsme jeho tátu, byl to počestný medvědář a
nikdy
jsme ho nezavřeli, protože si hleděl svého. Už je to tak, už to nebude
jiné;
mladý pán se nepovedl, není v něm kusa dobrého a má spolek se
strašidly.“</p>
<p class="e-bookprozatext">Sem tam utrousil někdo z toho
shromáždění špetičku
strachu a po těch drobtech vám Barbucha jel jako divý. Za chviličku se
spravil
a byl tlusťoučký a silný jako pořádný psíček. Měl to také Kuba v plánu?
Snad
ano; smál se aspoň z plna hrdla, a kdykoliv strašidlo povyrostlo,
plácal je po
zadečku říkaje: „Jen houšť, jen houšť!“ Kubula se přitom měl rovněž
dobře;
vystrkoval tlapičky a slízl leckterý koláč a mnoho krajíců se sádlem.
Hudroval,
tahal holky za sukně a kluky za kalhoty; byla s ním psina a namoutě, že
nescházelo dobré vůle pustit všechny provinilce na svobodu!</p>
<p class="e-bookprozatext">Mezi diváky se však potloukal
dráb a měl, jak se říká,
oči na stopkách. Kratochvíle a všelijaká vyražení trvala až do třetí
hodiny. Tu
však přišel obecní bubeník a jal se bubnovati, svolávaje radu a soud.</p>
<p class="e-bookprozatext">Když soud, tak soud! Jakáž
pomoc. Obžalovaní měli býti
spoutáni. Kuba Kubikula se nebránil, ale medvědovi a strašidlu to
nebylo jedno.
Ti se ošívali, ti ohrnovali nosy! Ale nic naplat, přišel rychtář,
zavolali na
pomoc kostelníka a svázali ty dva drobečky, jako nedlouho potom
loupežníka
Babinského.</p>
<p class="e-bookprozatext">&nbsp;</p>
<p class="e-bookprozatext">Šli k rychtě. Dědkové,
výrostci, děti s vlhkým
nosíkem, baby, mužští v nejlepších letech, mladé, mladičké i přistárlé
ženské,
neviňátka, darebové, jeden nebojsa a patnáct strašpytlů, krátce celá
vesnice,
jak leží a běží, celá vesnice i s psíčky, kteří mají zatočenou oháňku,
i s
těmi, kteří ji drží vzhůru, i s těmi, kteří ji mají, žel, uťatou. Šli
nekvapíce
a poslední ze všech kráčel kocour pošvihávaje ocasem z boku na bok.
Rychtářka
spráskla rukama nad hlavou, když je viděla, a řekla velmi výmluvně, že
je
rychtář osel a radní že jsou oslové.</p>
<p class="e-bookprozatext">„Copak se takový zástup vejde
do světnice!“ povídá a
přirazí jim dveře před nosem. „Jděte si se svými hloupostmi na náves.“</p>
<p class="e-bookprozatext">Lidé ve Vařečkách a Hrncích
říkali, že nebyla nikdy
předtím ani přísná, ani zvlášť hubatá a že se dnes osopila na rychtáře
jen
proto, že držela Kubovi a jeho strašidlu palec.</p>
<p class="e-bookprozatext">Tehdy byla rychtářka opravdu
nesvá. Bála se o Marjánku
a nedala ji z ruky. Když soud odváděl medvědáře a jeho zvířata, vyšla s
ní na
zápraží, a tak se stalo, že maličká uviděla Barbuchu. Jak ho zhlédla,
dala se
do křiku a natahovala po něm ručičky. Ach, jakkoliv neuměla doposud
mluvit,
dala tak výrazně najevo svoji vůli jiti za ním, že jí to paní nemohla
odepříti.</p>
<p class="e-bookprozatext">Soudcové a obžalovaní a zástup
šel a šel, až se
zastavil uprostřed návsi. Ale uprostřed návsi byl rybník. Zastavili se
tedy na
zamrzlém rybníce.</p>
<p class="e-bookprozatext">Rychtář Randa si na hovory a na
veřejné řeči právě
nepotrpěl, a tak měl slovo starý Burdaburděra. Ach ouvej, to byl
předříkávač na
poutích a metr na kluky a metr na poutníčky! Ta stará liška měla
přenáramnou
hlavu, větší než dvě měchuřiny a dva hrášky. Když Burdaburděra mluví,
vstrčí si
bradu do šátku na krku a přivře oči. Hle, již to provedl, již se
naplnila
všechna pravidla, již má pravičku za ňadry a druhou rukou se drbe za
ušima.</p>
<p class="e-bookprozatext">„Pěkně vás vítám do rady,
sousedé, sedněte si, jak
můžete, ale protože jsme na zamrzlém rybníce, tak vám to neradím. Abych
tak
řekl, mám vám říci, že mi řekl rychtář, abych řekl, že se teď děje po
vsích
zhouba a spuštění lidu. Že sem zavítal medvědář a že ho rychtář viděl
tropiti
se strašidly neúctu k ouřadu, když dostal dvě žihadla jen to vrzlo, až
zpuchnul
jen to vrzlo jako potáč. To není pro smích, kdo neví, jak to bolí, ať
se tomu
nediví, že je to bolest jako píchnutí šídlem. Kdyby to bylo do zadnice,
ale do
huby je to dvakrát takové! Povídal rychtář, že my si to nemůžeme
poshovět, jako
mít s tím trpělivost, aby našeho rychtáře strašidlo zranilo do huby,
když jsou
strašidla zakázána. Vono o všecko pryč chodí po vsi a nemá to být! A
most se
taky nesmí kazit, ani žduchat do sloupku, aby to všecko skeclo na zem a
rychtář
dřepl, až mu sletěla čepice. A pro smích také bylo moc lidi zavřenejch,
až se z
nich kouřilo, a pro vysmívání. Protože to není všecko, když někdo
klopejtne
anebo si sedne vedle. To nemusí bejt zrovna blázen nebo trumbera. Jako
je náš
rychtář v tom taky nevinně. Protože, co von dělal, když je spravedlivej
a dává
dobrej příklad hlavně dětem. A ty děti jsou samé skotačení a nezdoba,
ale
napást krávu a nasekat kopřivy anebo něco přinést, to je řečí a
pitomejch
vejmluv a člověk se dopálí. A to já vám povídám, že se potom neznám a
že vám
jich nabouchám na chrám páně svatýho Bouchala. Jednu sem a jednu tam,
na to já
už nekoukám! To já jsem zase tentononc tentononcovatej.“</p>
<p class="e-bookprozatext">„Dost, dost, dost, strýce, co
jste se tak rozjel,“
křičeli na předříkávače sedláci, „nechte toho, nebo na naši kuši
přijdeme o
uši.“</p>
<p class="e-bookprozatext">Jedni se řehtali a druzí byli
dojati tak vzácnou
výmluvností a říkali si plácajíce se do stehen, že to ten chlapík někam
dotáhne. Škoda, že žil Burdaburděra tak dávno, byla by s ním dnes pěkná
vyražení v zemědělském rozhlase od dvanácté do třinácté.</p>
<p class="e-bookprozatext">Když skončil, nerozhostilo se
ticho, jak byste
očekávali, ale nastal přenáramný hluk a křik a tleskání. Malí kluci
křičeli:
Hurá, a vem to, strýce, ještě jednou, začni od začátku a pěkně od
podlahy.
Holky ječely, maminky škytaly, tátové se dali do kašle a všem bylo tuze
veselo.</p>
<p class="e-bookprozatext">Tu se Kuba Kubikula rozhlédl po
vzácném shromáždění a
shledav, že je jen maličko těch, kteří si zachovali vážnost, a že se
nekaboní,
leda nějaká vizuna a soused se zkaženými játry, mrkl na Kubulu a náš
drahoušek
mu dobře porozuměl. Jal se prováděti kejkle a dělal broučka a
poustevníka a
vše, co rozkmitá bránici tak, že se lidé chechtají, až padnou na záda.
Zvonil
svými pouty a Kuba rovněž zvonil pouty. Jeden se pohyboval vpřed a
druhý
dozadu. Skákali proti sobě, uchvacovali se v pase, kvičeli, rejdili,
metali
kotrmelce, vrtěli se jako na obrtlíku, otáčeli se neslýchanou rychlostí
kolem
vlastní osy, křepčili, funěli a skotačili. Břink, najednou vám letí
Kubulův
řetízek k nohám pana rychtáře a břink! želízka medvědářova dopadnou
někam do
sněhu.</p>
<p class="e-bookprozatext">Jaképak soudy, jaképak tahanice
s těmito veselými
chlapíky, pusťte je, ať jdou spánembohem či ke všem čertům!</p>
<p class="e-bookprozatext">Bah, to se snadno řekne, ale co
udělá rychtář?</p>
<p class="e-bookprozatext">Ukazuje drábovi, aby tentočky
chytil medvěda i
medvědáře. A dráb poslechne. Již letí, jako v čítankách létal Jaroslav
ze
Šternberka na Tatary. Plane mu nos a vlají mu šosy. Jak si to šupajdí,
jak si
to hrne! Pánbůh s námi, kdyby se mu to tak povedlo!</p>
<p class="e-bookprozatext">Což však nebyli naši přátelé
tři? Což je Barbucha
takový budižkničemu, aby se díval na tu honičku jako omoklý kohoutek?
Ha, což
se nevyzná v tlačenici?</p>
<p class="e-bookprozatext">O ano, ano, ano! Plivl si na
tlapky, vyvlékl se z pout
a horempádem za panem drábem. Ten mu foukne žihadlo, ten mu je vsolí!
Jak ho
dohonil, nastal tanec. Dráb a Barbucha byli v jednom klubíčku.
Strašidlo se
dopálilo a z toho vzešel čmoud a zápach přihořívajícího lesa. Jen tak
tak, že
tato okolnost nezkazila Kubulovi dobrý rozmar. Divákům toho bylo také
trochu
mnoho, neboť dvě paňmaminky onemocněly ze smíchu, a baba zaříkávačka
nahnala
všem strach řkouc, že smějíce se tak nemírně, přetrhly si smíchovou
žilku.
Několik rozšafných lidiček pozdvihlo hlavy a bylo dobře slyšeti, jak
opakují:</p>
<p class="e-bookprozatext">„Tohle je mi nějaký soud! Kozla
starého, kde jsou ty
časy, kdy jsme si věc vyrovnali pořádným štulcem sami. Ano, ano, náš
rychtář
stojí za babku a nebýt Burdyburděry, tak se věru ani nehne.“</p>
<p class="e-bookprozatext">To říkali ovšem lidé z Vařeček.
Naštěstí byli sousedé
z druhého břehu řeky Kachničky jiného mínění a jali se je opravovati,
pokřikujíce vhodná úsloví, jako jsou tato: Až ráno, až pojede Praha
kolem, až
se na to vyspíme, až naprší a uschne!</p>
<p class="e-bookprozatext">Vedle toho hulákali říkačky
méně vhodné, ale z těch se
nezachovala leč jediná a ta zní takto: Dejte si Burduburděru za sklo.</p>
<p class="e-bookprozatext">&nbsp;</p>
<p class="e-bookprozatext">Za tohoto poplašného volání se
shromáždění rozdělilo
na dva tábory. Obyvatelé Vařeček se shlukli na levém břehu rybníka a
ti, kdož
sídlili v Hrncích, se srazili na břehu pravém, blíže k vrbinám. Nějaký
pošetilec, aby ho husa kopla, uhnětl sněhovou kouli. Stalo se to
zajisté ze
špatného vnuknutí, ale jakkoliv bylo vnuknutí špatné, koule přece
zasáhla svůj
cíl velmi dobře. Předříkávač ji dostal rovnou do nosu. Teď se vám
rozpoutal boj
a takového boje není pamětníka. Koule fičely a pleskaly a sypaly se, až
se
vyrobil mráz dvakrát takový, než byl předtím. Vzápětí však stoupla rtuť
v
teploměrech a dostavilo se nenadálé oteplení, neboť třením a nárazy
vzniká
teplo.</p>
<p class="e-bookprozatext">Možná, že by se byli občané z
Vařeček a občané z Hrnců
utopili, neboť led na rybníce již praskal. Možná, že by se byli
zasypali sněhem
a všichni bídně zahynuli zadušením či nedostatkem potravy, ale
Barbucha, Kubula
a Kuba Kubikula nalezli překrásnou klouzačku, jež vedla napříč rybníka.
Tuto
podivuhodnou dráhu vytvořila v líbezné shodě děťátka z Vařeček i z
Hrnců a
užívala jí všechna okolní mládež. Byla to klouzačka nad klouzačky.
Kubula jel
toho večera po ní prvý, ale jel s takovou dovedností v dřepu a po jedné
tlapce,
že se zmocnila libost všech, kdo na něho patřili. Medvědáři to již tak
nešlo a
Barbucha se natáhl, neboť jeho nohy byly kouřové a příliš si zachovaly
vlastnosti ohně. Rozhřívaly led. Tak se stalo, že pozornost bojovníků
byla
rozptýlena a že si leželi v pačesech už jen ti, kdož měli vlastní účet.</p>
<p class="e-bookprozatext">Tito ukrutníci stáli již po pás
v hromadách sněhu,
kouleli očima a křičeli jako ďasi:</p>
<p class="e-bookprozatext">„Fikni mu ji! Přišij mu jednu
na ucho! Zalep mu
pusinku! Sekni mu ji za krk!“</p>
<p class="e-bookprozatext">Kubula chtěl ony nerozvážlivce
upoutati svým uměním a
kroužil na klouzačce jako blázínek. Nad ním se klenulo kulobití podobno
dvanácteronásobné duze. Ach, ach, ach! To to bylo krásné! Ale právě v
nejlepším
se přikradl za Kubulu dráb a chňap! držel ho za kožíšek.</p>
<p class="e-bookprozatext">Proč jste, kluci, včas
neutekli? Teď začne rychtář
znova a kdoví, jak to dopadne.</p>
<p class="e-bookprozatext">&nbsp;</p>
<p class="e-bookprozatext">Dobře! V tu chviličku přišla
právě Lízinka z Houbyhoubiček.
Lízinka a s ní dva její bratříčkové a starší sestřička Apolenka.</p>
<p class="e-bookprozatext">Kde se tu vzali?</p>
<p class="e-bookprozatext">Božínku, kde by se vzali? Což
Lízinka nemyslela již od
rána na své kamarády? Sotva Barbucha odešel, trápila maminku, aby jí
dovolila jíti
do Vařeček a Hrnců za medvědem. Kovářka, toť se ví, řekla, že ne, ale
když
viděla Lízu, jak věší hlavu a jak je jí do pláče, nakonec povolila.</p>
<p class="e-bookprozatext">„Víte co, děti,“ řekla, když
položily lžíce, „dojdete
mi do Vařeček a Hrnců nakupovat. Potřebujeme trošíčku cukru a trošíčku
mouky.
Až nakoupíte, můžete se podívat po našem nocleháři.“</p>
<p class="e-bookprozatext">Děti byly hned na nohách a hned
ve větru. Sotva se s
maminkou rozloučily.</p>
<p class="e-bookprozatext">Do Vařeček a Hrnců je z
Houbyhoubiček krásná cesta.</p>
<p class="e-bookprozatext">Jakže? Vždyť Kuba Kubikula šel
houštinou a stráněmi, kudy
ho čert nesl. Což to tady v kraji nezná?</p>
<p class="e-bookprozatext">Zná to, zná cestu velmi dobře,
ale Kubula ráčí choditi
jen po lesích.</p>
<p class="e-bookprozatext">Když došly děti k rybníku,
obrátilo se právě medvědovo
štěstí a urputný dráb jej chytil za rameno. Líza se lekla, otevřela
pěstičku se
čtyrákem a peníz se zakutálel do sněhu. Vzápětí tudy přešli nějací lidé
a
zašlapali jej. Líza toho ani nezpozorovala. Vstoupila na led, a
klouzajíc se a
utíkajíc, křičela na Kubulu a jeho soudruhy:</p>
<p class="e-bookprozatext">„Medvěde, ty chlupáči, to jsem
já! Jdeme vás
vysvobodit! Apolena a naši kluci jsou se mnou a mají pod kabátem šavli!“</p>
<p class="e-bookprozatext">&nbsp;</p>
<p class="e-bookprozatext">V drábovi to hrklo, když
uslyšel o šavli. Ale nic
naplat, byl to dráb a ten musí poslouchat, třeba mu šlo o hlavu. Líza
si jej
změřila a spustila na něho hned hurtem:</p>
<p class="e-bookprozatext">„Strejčku, co z toho máte, že
nechcete pustit medvídka
proběhnout? Nedělejte to! Naši kluci chodí s vašimi do školy a já sedím
s vaší
Bětou v jedné lavici.“</p>
<p class="e-bookprozatext">Zatím se přišoural Toník a za
Toníkem málem celá
škola.</p>
<p class="e-bookprozatext">„Kdybyste viděl,“ povídá opět
Líza, „jak umí Kubula
dělat broučka! Jemine, to je krása! Já vám ukážu, jak to dělá, chcete?“</p>
<p class="e-bookprozatext">Řekla to a jala se otáčeti na
ledě, přikrčila se,
broukala a napodobila vše, co před chvílí dělal medvěd. To vám bylo
smíchu!
Líza nic nedovedla! Nešika, sotvaže se obrátila, již ležela na zemi. A
sotva
vstala, bác! je znovu na hromadě. Dráb se trošíčku ušklíbl, věru,
zdržoval se
dost dlouho, ale nakonec ho to přece přemohlo a chechtal se, až změnil
dvakrát
barvu. Tu vytáhli kovářovi kluci své dřevěné šavle a z ničeho nic
začali píchat
drába do břicha. Pichy, pichy, pichy! Naštěstí byl ten strejda lechtivý
a nic
jej neuvádělo tak do vytržení a nic mu nepůsobilo takovou rozkoš jako
mírné
ťafky a žďuchance do mezižebří. Rozřehtal se, až mu tekly slzy, a
křičel: „Už
dost, už dost, už dost!“ Ten chlapík měl tak silný hlas, že se to
rozléhalo až
k pohraničním horám.</p>
<p class="e-bookprozatext">Rychtářovi bylo po chvilce
nápadné, proč se dráb dal
do smíchu a proč tak huláká. Nechal pranice a šel se podívat, co se
děje. Za
rychtářem odběhl předříkávač Burdaburděra a za nimi se začali trousit
jejich
přívrženci a vyznavači jejich rozumu. Sbíhali na led a za chvíli vám
nezbyla ve
vojště rychtářském ani živá duše a ve vojště mudrce Burdyburděry
nezůstala ani
noha.</p>
<p class="e-bookprozatext">Jak se říkává, boj byl
dobojován, nebo nebyl
dobojován, ale zrušen a zapomenut. Občané si asi řekli, že je sice
dobré
pohnouti údy ve veselé rvanici, ale že je bláhové nepřestati v pravý
čas. Bylo
jim pěkně teplo a kouřilo se jim z hlavy, proč by, prosím vás, se dále
ostřelovali sněhovými koulemi? Nechali toho a učinili věru dobře, neboť
je čekala
podívaná nad jiné líbeznější a veselejší.</p>
<p class="e-bookprozatext">&nbsp;</p>
<p class="e-bookprozatext">Líza a Kubula, kovářovi kluci s
Kubou Kubikulou a
Barbucha ve společnosti maličkého psíčka, jenž se s nimi spřátelil,
vyváděli na
ledě takové povedené kousky, že těm, kdo je viděli, usedalo libostí
srdce. Začalo
to obyčejnou honičkou, ale dříve než se všichni vystřídali, začla
Lízinka sypat
z rukávu všelijaké výmysly a všelijaké třesky plesky. Ti ostatní se
chovali
podle toho, co právě říkala, a tak vám vzniklo jakési divadlo, v němž
sice
nebylo za mák rozumu, ale v němž zato bylo plno smíchu. Podobalo se, že
někdo
dal drábovi na tabák. Či je vám snazší uvěřiti, že víla z pohádky mu
obrátila
mysl a vdmychla mu dobré mínění o dětech a o medvědech?</p>
<p class="e-bookprozatext">Snad ano, snad ne, avšak ti,
kteří viděli, jak je
proměněný a jak dokonale se nepodobá sám sobě, věřili, že se obrátil
jen pro
sám půvab malých dětí a malých štěňátek.</p>
<p class="e-bookprozatext">Kluci jej píchali do žeber a do
zadnice a on se
chechtal! Krindapána, ti by si to jindy slízli! A vidíte, dnes je tady
rychtář,
dívá se na něho celá vesnice, ale milý dráb nehne ani prstem, ba dělá
sám
všelijaké šprýmy.</p>
<p class="e-bookprozatext">Zdá se, že si Lízinka vymyslela
prastarou hru. Medvěd
Kubula je jako zakletá princezna, dráb je zlý čaroděj a opět drak,
neboť,
propáníčka, děti nejsou tak maloduché, aby nevěděly, že nesejde na
drobné
nesrovnalosti, jestliže si chceme hrát.</p>
<p class="e-bookprozatext">Na Barbuchu se nedostala slušná
úloha, a tak se musil
spokojiti s chuděrou žebráckém všude tam, kde se nehodilo do hry
strašidlo.
Kluci kovářovi hráli rytíře a to se jim nesmírně hodilo, neboť měli
šavle a
přece jen si trošku zchladili žáhu.</p>
<p class="e-bookprozatext">Lízinka napovídala všem, co
mají říci; ach, té holce
jela pusinka! Zato medvěd a kluci, jděte s takovými herci! Mluví, jako
kdyby
měli pod jazykem ořech! Avšak čím je divadlo méně dokonalé a čím jsou
kluci medvědovitější
a čím je Kubula klukovštější, tím více se věc líbí divákům. Řehtají se.
Pantátové z Vařeček mají hlavy na ramenech pantátů z Hrnců. Pomíchali
se jako
hrách a popel v ošatce Popel-ině, tisknou si ruce, béřou se kolem pasu,
žduchají do sebe a říkají si: „To jsou vybrané nesmysly, starouši, he?“</p>
<p class="e-bookprozatext">„Nu toť,“ odpovídá druhý
utíraje si vousiska plná
jinovatky, „nu toť, ale že to těm fakanům sluší, co?“</p>
<p class="e-bookprozatext">„Na mou duši a na psí uši,
podívejte se, jak Lízinka otvírá
krásně hubu. A ten culíček a ty červené prstíčky!“ V takových hovorech
utíkal
čas.</p>
<p class="e-bookprozatext">&nbsp;</p>
<p class="e-bookprozatext">Již nadešel soumrak. Všichni,
kdo byli na rybníce, se
smáli. Ovšem rychtář se ještě ošíval, nebylo mu dost dobré, aby se
spokojil tak
laciným výkupným a přijal na místě soudu špetičku veselosti.</p>
<p class="e-bookprozatext">Tu k němu přišli dva sedláci a
dva chalupníci, dvě
baby a dvě mladé holky, dva oráči a dva kramáři, jeden hostinský a
kostelník v
zastoupení duchovenstva, a ti lidé k němu mluvili, vkládajíce do svých
řečí
prostomyslnou moudrost.</p>
<p class="e-bookprozatext">„Milý rychtáři,“ pravili,
„vidíme, že se škaredíš a že
se ti nechce smát. My víme, že je to náramně těžká věc býti rychtářem a
že se
neobejdeš bez přísnosti, ale, můj ty Tondo kolenatej, obejdi ji pro
tentokrát!
Nech toho práva, nech té důstojnosti, svlékni to a my ti z těch
vzácných
vlastností naděláme strašáků, nebo je rozřežeme do řezanky, nebo jimi
nakrmíme
husáky. My jsme se ti, brachu, posmívali, a ty jsi byl takové
dobrotisko, že
jsi to nepoznal. Táto, táto, Vařečky a Hrnce se vždycky dobře shodly.
Sedl jsi
nám na lep. Chodil jsi po mostě pro naše vyražení. Ach, ouvej,
předstírali jsme
lítost, když ses vzdaloval od našeho břehu, a když jsi odcházel z
Vařeček,
činili sousedé totéž, co jsme dříve činili my. To bývala krásná poledne
a ještě
teď nás bolí břicho od smíchu.* Ale nic ve zlé, pantáto, začneme dělat
dobrotu,
bude zas dobře! Ten sakulentský most vám děti shodily, hoď tu
rychtářskou
čepici za ním na led. Dej medvědáři spropitné a Kubulovi králíka. Na
naši duši,
ti kluci jsou dočista hodní a neudělali nic zlého.“</p>
<p class="e-bookprozatext">Rychtář se zapýřil, když to
slyšel, a bylo mu tak
nevýslovně hanba, že nevěděl, kam má dát oči. Červenal se, a tu k němu
přišly
jeho dětičky, nesouce v náručí maličkou Marjánku. Marjánka držela v
ruce
řetízek a na řetízku byl uvázán Kubula a s Kubulou se vedla Lízinka a
za
Lízinkou šel Barbucha a za Barbuchou dvacet kluků a dvacet tři holek a
tolikéž
dědečků a tolikéž babiček. Marjánka natahovala na medvěda ruce a na
tátu
rovněž. Co měl rychtář dělat? Trochu se upejpal, ale nakonec povídá:</p>
<p class="e-bookprozatext">„Nu, zdrávi se smáli, zdrávi
zvážněli. Jsem s vámi zajedno.
Chochocho, chichichi, dlouho se vám to dařilo, ale už se vám to
nepodaří. Teď
si dám pozor, vy filutové!“</p>
<p class="e-bookprozatext">K té slávě se připletla paní
rychtářka a dala
pantátovi za to slibování a za to, že všem odpustil, pěknou hubičku.</p>
<p class="e-bookprozatext">&nbsp;</p>
<p class="e-bookprozatext">To bylo krásné, to bylo jistě v
pořádku, ale najednou
z čistá jasna se Lízinka rozplakala a pláče a naříká a pláče. Podobalo
se, že
se dal právě o půlnoci do zpěvu kohout, či líbí-li se vám lépe sýček
než
kokrháč, že v pravé poledne spustil kulich. Chudinečka Líza, vzpomněla
si, že jde
do Vařeček a Hrnců nakupovat a sháněla se po penězích. Žel, čtyrák byl
v
prachu. Sousedé, kteří stáli nejblíže, vzali holčičku za ruku a utírali
jí
slzičky.</p>
<p class="e-bookprozatext">„Neplač, miláčku, přestaň,
jářku, že si vyvrátíš
nosíček!“</p>
<p class="e-bookprozatext">Dali jí kopu dobrých rad.
Jakýsi rozšafa se nad tím
zamyslil a povídá: „Což o to, rada sem a rada tam, ale tobě jde přec o
čtyrák!
Zde je, zde je! Vysolil jsem jej, protože se bez něho obejdu snáze než
ty.“</p>
<p class="e-bookprozatext">Řka to, vzal do zaječích a byl
by upláchl. Kubula se
však za ním pustil, dohonil ho, skočil mu na záda, a přidržuje se
knoflíků nad
šosy, vylezl mu na krk. Lidé drazí, to vám bylo díků a olizování.
Kubula sázel
sedlákovi hubičku za hubičkou a mlaskal přitom jako tatrmánkové, kteří
jídávají
ručičkama. Sedlák toho měl brzy dost a setřásl medvěda na zem.</p>
<p class="e-bookprozatext">Nu, ať ho shodil, dobrý příklad
byl dán a Kuba
Kubikula se shání již po misce. Snad se utrhne ještě někomu ruka.</p>
<p class="e-bookprozatext">Dejte se, pánové, oblomit,
zatřeste měšcem, klopte
nějaký ten čtyráček, nebo dvouček, nebo troníček, nebo, propánaboha,
aspoň buchtu!</p>
<p class="e-bookprozatext">Ale ano, s těmi lidmi je dobré
pořízení. Kde je jaký
pantáta, každý se ošívá, každý se šacuje a každý vyloví ze svého váčku
nějaký
měďáček. Zaplať pánbůh, že už je jich plná miska, a rychtář k nim ještě
přidává
dva stříbrňáky. Byla to hrůza peněz, ale Líza nepřestávala plakat a
chtěla svůj
čtyrák.</p>
<p class="e-bookprozatext">„Nechte si,“ povídá, „co je
vaše, a pomozte mi hledat,
co jsem ztratila.“</p>
<p class="e-bookprozatext">&nbsp;</p>
<p class="e-bookprozatext">A krindapána, to se to hraje,
to se to poplakává, to
se to vypravuje, vždyť je už večer!</p>
<p class="e-bookprozatext">Maminky mají strach a tátové se
dívají na hodiny.
Honem domů, honem k večeři, nebo si pro vás přijdou s metlou!</p>
<p class="e-bookprozatext">Již jsou na cestě, již jsou v
Houbyhoubičkách, již
jsou u rybníka.</p>
<p class="e-bookprozatext">Našemu vypravování jest se však
starati jenom o kováře
a o kovářku. Nuže, sem s ním, kdepak je?</p>
<p class="e-bookprozatext">Stojí na hrázi a pošvihává si
proutkem po holínkách.
Vidí Kubu Kubikulu, medvěda a plačící Lízu, vyptá se, co a jak, a jde k
nim.</p>
<p class="e-bookprozatext">„Milí sousedé,“ pravil, obrácen
k strýcům a tetám, „vemte
si své penízky pěkně zpátky. My u nás nejsme tak pyšní, abychom nevzali
o
koledě nebo na svůj svátek nějaký dáreček, ale proč dáváte dětem
peníze? Nechte
si to!“</p>
<p class="e-bookprozatext">„Dobrá, dobrá,“ odpověděl
rychtář; „nedáváme Líze ani
zlámanou grešli, miska je Kubulova!“</p>
<p class="e-bookprozatext">Kovář se uklonil na znamení, že
je vše v pořádku, a
chtěl si odvésti Lízu domů. To ovšem nešlo jen tak zhola. Kubula to
zpozoroval
a vrhl se holčičce skokem kolem krku. Hrnul se jako velká voda a
převrhl misku
s penězi. Rychtář s drábem a s kovářovými kluky měli hezkou chvíli co
dělat,
než je sesbírali. Dráb bručel, ale nikdo na to nedal. Lidé se dívali na
děti a
na medvěda a na strašidlo a bylo jim trochu líto, že má příhoda tak
smutný
konec.</p>
<p class="e-bookprozatext">Rozloučení a opět rozloučení!
To to na ně trhlo.</p>
<p class="e-bookprozatext">Kubula stkal a Barbucha
vřeštěl, Líza objímala medvěda
a Marjánka div že neudusila strašidlo, a tak, co konala prvá dvojice
horlivě,
konala druhá dvakrát horlivěji.</p>
<p class="e-bookprozatext">Tklivé výjevy jdou lidem mnohem
méně pod vousy než
veselí a smích, a tak se začali sousedé rozcházet. Někteří říkali, že
to není
zdravé líbati se se zvířaty a že se zašlo příliš daleko. Snad měli
pravdu, ale
dětem by se mnohem lépe líbilo, aby se Kuba Kubikula i s medvědem
vrátil do
Houbyhoubiček.</p>
<p class="e-bookprozatext">A stalo se to! Rychtář se sám
za to přimlouval.</p>
<p class="e-bookprozatext">„Jářku,“ povídá kovářovi, „co
je od sebe rozháníš? Co
tě na tom pálí? Z medvěda bude jednou pořádný člověk. Mluví, jako když
tiskne,
a v tlapkách má takový cit, že by od hodiny mohl navlékati krejčímu
jehly. Dej
ho do školy! Ať z něho něco je!“</p>
<p class="e-bookprozatext">„A kampak dáme Kubu?“ otázal se
mistr.</p>
<p class="e-bookprozatext">„Kuba,“ řekl rychtář, „má
nejvyšší čas, aby se vyučil
pořádnému řemeslu, jinak nám zkysne u té tulácké živnosti a zemře se
řetízkem v
ruce jako jeho táta.“</p>
<p class="e-bookprozatext">Všichni rychtáři mají od
přírody pifku na tuláčky;
odpusťte chlapíkovi z Vařeček a Hrnců, že tak špatně mluvil o stavu,
který se
dětem líbí více než stav prokuristů či odborových přednostů. Odpusťte
mu to a
poslechněte si, co povídá dále:</p>
<p class="e-bookprozatext">„Koupíme mu pár pořádných bot,
něco může nosit po
tvých dětech a něco po našem Honzovi. Božíčku, na nějaké záplatě přece
nesejde.
Nu, nemám pravdu?“</p>
<p class="e-bookprozatext">„Ale máte, máte!“ odpovídá
kovář, „jenže se vám Kuba
Kubikula do těch kalhot nevejde. Je mu, panečku, osmnáct let!“</p>
<p class="e-bookprozatext">„Eh,“ děl opět mistr, „kdopak
mluví o Kubovi; cožpak
neříkám za každým druhým slovem Kubula?“</p>
<p class="e-bookprozatext">Ó jemine, ó jemine! Ti kluci
měli tak podobná jména,
aby se v tom čert vyznal! Ale nakonec si přece tátové porozuměli. Kuba
Kubikula
se vyučí kovářství a Kubula bude chodit do školy. Basta!</p>
<p class="e-bookprozatext">&nbsp;</p>
<p class="e-bookprozatext">A teď, děti, hajdy domů! Mistr
vzal medvěda a svoji
holčičku za ruce a chtěl odejiti. Sotva však udělal krok, dal se do
pláče
Barbucha a medvěd s medvědářem, že od něho nepůjdou a nepůjdou.</p>
<p class="e-bookprozatext">„Mistře a rychtáři,“ pravilo
medvědí strašidlo, „přišel
jsem na svět narychlo. Moji přátelé mě udělali jen tak halabala ze
strachu a z
výmyslů. To není žádný život; podívejte se na ty nohy a na moje kouřové
chloupky! No, mohu v tom chodit? Prosím vás, pošlete mě do nějaké
nemocnice
nebo do školy pro strašidla, ať je ze mne také něco slušného.“</p>
<p class="e-bookprozatext">„A to se podívejme,“ odpověděl
nato Kuba Kubikula, „ty
nevděčníku nevděčná, my jsme si tě vymyslili a ty teď s námi nechceš
nic mít?“</p>
<p class="e-bookprozatext">„Nechci nic míti se strašením.
Kdopak na to dnes dá
svého kluka? Co je to za řemeslo? Ještě za sto let se mi budou děti
smát.“</p>
<p class="e-bookprozatext">Barbucha opakoval tak dlouho,
že chce, aby jej
přejinačili, až zavolali Burduburděru, o němž se vypravuje, že uměl
trochu
čarovat. Burdaburděra slíbil, že udělá, co bude moci. Rychtář mu za to
dal
stříbrňák. Potom se všichni s Barbuchou rozloučili a pomohli jej svázat
do
kapesníku. Marjánka křičela až hrůza.</p>
<p class="e-bookprozatext">Co nám na světě zbývá, když je
nám smutno? Spustíme
tureckou a při té hudbě nám okřeje srdce. Jen víc, jen víc, Marjánko!</p>
<p class="e-bookprozatext">&nbsp;</p>
<p class="e-bookprozatext">Naši přátelé došli do
Houbyhoubiček již za první tmy a
vypravovali si lepší věci, než jsou pohádky o strašidlech. Měli se
rádi. Kubula
chodil do školy, dostal kalhoty, ale dříve byl umyt a vykoupán a
vydrhnut a
vypařen a vydrbán a vymydlen a vyvískán a vyčesán. To bylo trápení!
Lízinka si
musila zavázat uši. Kubulův nářek ji měl k tomu, aby plakala zároveň s
ním.</p>
<p class="e-bookprozatext">Na druhý týden šel kovářský
učedník Kuba Kubikula do
Vařeček a Hrnců, aby vzal míru na most. Sousedé si řekli, že vystaví
něco
pořádného, žádnou rachotinu, kterou by mohl kdejaký kluk shodit, ale
most nad
mosty, most jako řemen, most ze železa! Takovýhle! Pane, to bude pro
mistra
dobrá práce, na to věru potřebuje učedníka. Když Kuba přišel k řece
Kachničce,
dal se hned do práce. Měřil, a když doměřil, shledal, že bude stavba
dlouhá
devadesát jeden loket, sedm stop, tři palce a devět vlásků. Byl rád, že
to tak
dobře ví, a opakoval si ta čísla, aby je nezapomněl. Najednou však se
mu šustne
něco u nohy a náramně rychle to spustí: „Bar, bar, bar!“</p>
<p class="e-bookprozatext">Můj ty světe, to je Barbucha!
Barbucha, který se stal
přízní předříkávačů a zaříkávačů psíkem pudlíkem.</p>
<p class="e-bookprozatext">&nbsp;</p>
<p class="e-bookprozatext">Učedník jej hned nepoznal,
neboť Barbucha byl prvý pes
svého druhu. Před ním se vědělo starého čerta o pudlech, a tak není
divu, že se
i trošičku polekal. Lekl se a zapomněl, kolik naměřil loket a kolik
vlásků. Z
toho shledání byla ovšem veliká radost. Barbucha se dal do řeči a
vyložil, co a
jak. Mluvil, či štěkal? Lidičky, to vám byl hlas, to bylo vypravování!
Kuba
Kubikula rozuměl sotva desátému slovu. Teprve když se ti dva vrátili do
Houbyhoubiček a když si vzala Líza Barbuchu na klín, teprve tehdy se
dozvěděli
příhody, které strašidlo potkalo. Jakže, dozvěděli? Ach nikoli, jen tak
na půl
úst, jen zpola, jen z malé části. Barbuchovi nikdo jasně nerozuměl, jen
malé
děti, a ty jsou pleskalové a semelou páté přes deváté.</p>
<p class="e-bookprozatext">Burdaburděra prý rozkázal
strašidlu, aby dýchalo do
sáčku od mouky, a když byl plný jeho strašidelného dechu a když byl
napěchován
jako balónek, spálil jej nad ohněm. Potom prý zarazil Barbuchovi
doprostřed
čela psí chloupek. Někteří nevěřící Tomášové vykládají, že je to práce
navýsost
obtížná, ba nemožná. Líza však tomu věřila. Proč ne? Vezměte zvířecí
chloupek a
do druhé ruky špendlíček právě za hrot. Nyní si odhadněte přesný střed
čela.
Jestliže jste to vykonali dobře, není nic snazšího, než několikerým
přiklepnutím špendlíkovou hlavičkou na horní koneček chloupku vpraviti
jej do
vnitra lbi. Počínajíce si takto, můžete snadninko proměniti kočku na
psíka či
kobylku na oslici. Nesejde na ničem, leč abyste měli po ruce chloupek
toho
zvířátka, v něž chcete druhého tvora proměniti, a abyste si vedli tak
jako
Burdaburděra.</p>
<p class="e-bookprozatext">Barbucha takto proměněný si
však přece zachoval své
náklonnosti. Běhal za Lízou a za Kubou a za Marjánkou a za Kubulou. Byl
chuděra
věčně na cestách. Tu uháněl do Houbyhoubiček, tu do Vařeček a Hrnců.
Div že
nepřišel o nožičky. Kéž by to byl raději nečinil! Odtud jsou všichni
pudlové,
jejichž plemeno a rod od něho pochází, toulaví.</p>
<p class="e-bookprozatext">To je konec pohádky o
vymyšleném strašidlu. Nenene,
není! Jakpak se Kubula učil?</p>
<p class="e-bookprozatext">Ale nestálo to za mnoho, měl
trojku ze psaní.</p>
<p class="e-bookprozatext">A co je s tou povídačkou o
Míšovi, který ztratil své
chloupky? To jsou náramné nesmysly, jdětež, kdopak by tomu věřil!</p>
</div>
<span style="font-size: 11pt; font-family: &quot;Book Antiqua&quot;;"><br style="page-break-before: always;" clear="all">
</span>
<div class="Section3">
<p class="e-booktirazautoradilo">&nbsp;</p>
<p class="e-booktirazautoradilo">&nbsp;</p>
<p class="e-booktirazautoradilo">&nbsp;</p>
<p class="e-booktirazautoradilo">Vladislav Vančura</p>
<p class="e-booktirazautoradilo">Občan Don Quijote a jiné
prózy</p>
<p class="e-booktirazacitacetext">&nbsp;</p>
<p class="e-booktirazacitacetext">Vydala <span class="e-booktiraztexttucneChar">Městská
knihovna v&nbsp;Praze</span></p>
<p class="e-booktirazacitacetext">Mariánské nám. 1, 115 72
Praha 1</p>
<p class="e-booktirazacitacetext">&nbsp;</p>
<p class="e-booktirazacitacetext">V&nbsp;MKP 1. vydání</p>
<p class="e-booktirazacitacetext">Verze 1.0 z 2. 1. 2013</p>
</div>
</body></html>