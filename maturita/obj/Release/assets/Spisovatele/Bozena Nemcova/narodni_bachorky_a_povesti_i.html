<!DOCTYPE HTML PUBLIC "-//W3C//DTD HTML 4.01 Transitional//EN">
<html xmlns:v="urn:schemas-microsoft-com:vml"
xmlns:o="urn:schemas-microsoft-com:office:office"
xmlns:w="urn:schemas-microsoft-com:office:word"
xmlns="http://www.w3.org/TR/REC-html40">

<head>
<meta http-equiv=Content-Type content="text/html; charset=utf-8">
<meta name=ProgId content=Word.Document>
<meta name=Generator content="Microsoft Word 10">
<meta name=Originator content="Microsoft Word 10">
<link rel=File-List href="narodni_bachorky_a_povesti_I_soubory/filelist.xml">
<link rel=Edit-Time-Data
href="narodni_bachorky_a_povesti_I_soubory/editdata.mso">
<!--[if !mso]>
<style>
v\:* {behavior:url(#default#VML);}
o\:* {behavior:url(#default#VML);}
w\:* {behavior:url(#default#VML);}
.shape {behavior:url(#default#VML);}
</style>
<![endif]-->
<title>Národní báchorky a pověsti</title>
<!--[if gte mso 9]><xml>
 <w:WordDocument>
  <w:Zoom>110</w:Zoom>
  <w:HyphenationZone>21</w:HyphenationZone>
  <w:BrowserLevel>MicrosoftInternetExplorer4</w:BrowserLevel>
 </w:WordDocument>
</xml><![endif]-->
<style>
<!--
 /* Font Definitions */
 @font-face
	{font-family:Helvetica;
	panose-1:2 11 6 4 2 2 2 2 2 4;
	mso-font-charset:0;
	mso-generic-font-family:swiss;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:Courier;
	panose-1:2 7 4 9 2 2 5 2 4 4;
	mso-font-charset:0;
	mso-generic-font-family:modern;
	mso-font-format:other;
	mso-font-pitch:fixed;
	mso-font-signature:3 0 0 0 1 0;}
@font-face
	{font-family:"Tms Rmn";
	panose-1:2 2 6 3 4 5 5 2 3 4;
	mso-font-charset:0;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:Helv;
	panose-1:2 11 6 4 2 2 2 3 2 4;
	mso-font-charset:0;
	mso-generic-font-family:swiss;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:"New York";
	panose-1:2 4 5 3 6 5 6 2 3 4;
	mso-font-charset:0;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:System;
	panose-1:0 0 0 0 0 0 0 0 0 0;
	mso-font-charset:0;
	mso-generic-font-family:swiss;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:Wingdings;
	panose-1:5 0 0 0 0 0 0 0 0 0;
	mso-font-charset:2;
	mso-generic-font-family:auto;
	mso-font-pitch:variable;
	mso-font-signature:0 268435456 0 0 -2147483648 0;}
@font-face
	{font-family:"MS Mincho";
	panose-1:2 2 6 9 4 2 5 8 3 4;
	mso-font-alt:"ＭＳ 明朝";
	mso-font-charset:128;
	mso-generic-font-family:roman;
	mso-font-format:other;
	mso-font-pitch:fixed;
	mso-font-signature:1 134676480 16 0 131072 0;}
@font-face
	{font-family:Batang;
	panose-1:2 3 6 0 0 1 1 1 1 1;
	mso-font-alt:바탕;
	mso-font-charset:129;
	mso-generic-font-family:auto;
	mso-font-format:other;
	mso-font-pitch:fixed;
	mso-font-signature:1 151388160 16 0 524288 0;}
@font-face
	{font-family:SimSun;
	panose-1:2 1 6 0 3 1 1 1 1 1;
	mso-font-alt:宋体;
	mso-font-charset:134;
	mso-generic-font-family:auto;
	mso-font-format:other;
	mso-font-pitch:variable;
	mso-font-signature:1 135135232 16 0 262144 0;}
@font-face
	{font-family:PMingLiU;
	panose-1:2 2 5 0 0 0 0 0 0 0;
	mso-font-alt:新細明體;
	mso-font-charset:136;
	mso-generic-font-family:auto;
	mso-font-format:other;
	mso-font-pitch:variable;
	mso-font-signature:1 134742016 16 0 1048576 0;}
@font-face
	{font-family:"MS Gothic";
	panose-1:2 11 6 9 7 2 5 8 2 4;
	mso-font-alt:"ＭＳ ゴシック";
	mso-font-charset:128;
	mso-generic-font-family:modern;
	mso-font-format:other;
	mso-font-pitch:fixed;
	mso-font-signature:1 134676480 16 0 131072 0;}
@font-face
	{font-family:Dotum;
	panose-1:2 11 6 0 0 1 1 1 1 1;
	mso-font-alt:돋움;
	mso-font-charset:129;
	mso-generic-font-family:modern;
	mso-font-format:other;
	mso-font-pitch:fixed;
	mso-font-signature:1 151388160 16 0 524288 0;}
@font-face
	{font-family:SimHei;
	panose-1:2 1 6 9 6 1 1 1 1 1;
	mso-font-alt:黑体;
	mso-font-charset:134;
	mso-generic-font-family:modern;
	mso-font-format:other;
	mso-font-pitch:fixed;
	mso-font-signature:1 135135232 16 0 262144 0;}
@font-face
	{font-family:MingLiU;
	panose-1:2 2 5 9 0 0 0 0 0 0;
	mso-font-alt:細明體;
	mso-font-charset:136;
	mso-generic-font-family:modern;
	mso-font-format:other;
	mso-font-pitch:fixed;
	mso-font-signature:1 134742016 16 0 1048576 0;}
@font-face
	{font-family:Mincho;
	panose-1:2 2 6 9 4 3 5 8 3 5;
	mso-font-alt:明朝;
	mso-font-charset:128;
	mso-generic-font-family:roman;
	mso-font-format:other;
	mso-font-pitch:fixed;
	mso-font-signature:1 134676480 16 0 131072 0;}
@font-face
	{font-family:Gulim;
	panose-1:2 11 6 0 0 1 1 1 1 1;
	mso-font-alt:굴림;
	mso-font-charset:129;
	mso-generic-font-family:roman;
	mso-font-format:other;
	mso-font-pitch:fixed;
	mso-font-signature:1 151388160 16 0 524288 0;}
@font-face
	{font-family:Century;
	panose-1:2 4 6 4 5 5 5 2 3 4;
	mso-font-charset:0;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:"Angsana New";
	panose-1:2 2 6 3 5 4 5 2 3 4;
	mso-font-charset:222;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:16777217 0 0 0 65536 0;}
@font-face
	{font-family:"Cordia New";
	panose-1:2 11 3 4 2 2 2 2 2 4;
	mso-font-charset:222;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:16777217 0 0 0 65536 0;}
@font-face
	{font-family:Mangal;
	panose-1:2 4 5 3 5 2 3 3 2 2;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:32768 0 0 0 0 0;}
@font-face
	{font-family:Latha;
	panose-1:2 11 6 4 2 2 2 2 2 4;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:1048576 0 0 0 0 0;}
@font-face
	{font-family:Sylfaen;
	panose-1:1 10 5 2 5 3 6 3 3 3;
	mso-font-charset:0;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:16778883 0 512 0 13 0;}
@font-face
	{font-family:Vrinda;
	panose-1:2 11 5 2 4 2 4 2 2 3;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:Raavi;
	panose-1:2 11 5 2 4 2 4 2 2 3;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:Shruti;
	panose-1:2 11 5 2 4 2 4 2 2 3;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:Sendnya;
	panose-1:0 0 4 0 0 0 0 0 0 0;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:Gautami;
	panose-1:2 11 5 2 4 2 4 2 2 3;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:Tunga;
	panose-1:2 11 5 2 4 2 4 2 2 3;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:"Estrangella Edessa";
	panose-1:0 0 0 0 0 0 0 0 0 0;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:"Arial Unicode MS";
	panose-1:2 11 6 4 2 2 2 2 2 4;
	mso-font-charset:0;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:Tahoma;
	panose-1:2 11 6 4 3 5 4 4 2 4;
	mso-font-charset:238;
	mso-generic-font-family:swiss;
	mso-font-pitch:variable;
	mso-font-signature:-520077569 -1073717157 41 0 66047 0;}
@font-face
	{font-family:"Book Antiqua";
	panose-1:2 4 6 2 5 3 5 3 3 4;
	mso-font-charset:238;
	mso-generic-font-family:roman;
	mso-font-pitch:variable;
	mso-font-signature:647 0 0 0 159 0;}
 /* Style Definitions */
 p.MsoNormal, li.MsoNormal, div.MsoNormal
	{mso-style-parent:"";
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:"Times New Roman";
	mso-fareast-font-family:"Times New Roman";}
h1
	{margin-top:12.0pt;
	margin-right:0cm;
	margin-bottom:3.0pt;
	margin-left:0cm;
	mso-pagination:widow-orphan;
	page-break-after:avoid;
	mso-outline-level:1;
	font-size:16.0pt;
	font-family:Arial;}
h2
	{margin-top:12.0pt;
	margin-right:0cm;
	margin-bottom:3.0pt;
	margin-left:0cm;
	mso-pagination:widow-orphan;
	page-break-after:avoid;
	mso-outline-level:2;
	font-size:14.0pt;
	font-family:Arial;
	font-style:italic;}
h3
	{margin-top:12.0pt;
	margin-right:0cm;
	margin-bottom:3.0pt;
	margin-left:0cm;
	mso-pagination:widow-orphan;
	page-break-after:avoid;
	mso-outline-level:3;
	font-size:13.0pt;
	font-family:Arial;}
h4
	{margin-top:12.0pt;
	margin-right:0cm;
	margin-bottom:3.0pt;
	margin-left:0cm;
	mso-pagination:widow-orphan;
	page-break-after:avoid;
	mso-outline-level:4;
	font-size:14.0pt;
	font-family:"Times New Roman";}
p.MsoToc1, li.MsoToc1, div.MsoToc1
	{margin:0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.MsoToc2, li.MsoToc2, div.MsoToc2
	{margin-top:0cm;
	margin-right:0cm;
	margin-bottom:0cm;
	margin-left:11.0pt;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.MsoToc3, li.MsoToc3, div.MsoToc3
	{margin-top:0cm;
	margin-right:0cm;
	margin-bottom:0cm;
	margin-left:22.0pt;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.MsoToc4, li.MsoToc4, div.MsoToc4
	{margin-top:0cm;
	margin-right:0cm;
	margin-bottom:0cm;
	margin-left:36.0pt;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.MsoCommentText, li.MsoCommentText, div.MsoCommentText
	{margin:0cm;
	margin-bottom:.0001pt;
	mso-pagination:widow-orphan;
	font-size:10.0pt;
	font-family:"Times New Roman";
	mso-fareast-font-family:"Times New Roman";}
p.MsoHeader, li.MsoHeader, div.MsoHeader
	{margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:"Times New Roman";
	mso-fareast-font-family:"Times New Roman";}
p.MsoFooter, li.MsoFooter, div.MsoFooter
	{margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:"Times New Roman";
	mso-fareast-font-family:"Times New Roman";}
a:link, span.MsoHyperlink
	{font-family:"Times New Roman";
	mso-ascii-font-family:"Times New Roman";
	mso-hansi-font-family:"Times New Roman";
	mso-bidi-font-family:"Times New Roman";
	color:blue;
	text-decoration:underline;
	text-underline:single;}
a:visited, span.MsoHyperlinkFollowed
	{color:purple;
	text-decoration:underline;
	text-underline:single;}
p.MsoDocumentMap, li.MsoDocumentMap, div.MsoDocumentMap
	{margin:0cm;
	margin-bottom:.0001pt;
	mso-pagination:widow-orphan;
	background:navy;
	font-size:12.0pt;
	font-family:Tahoma;
	mso-fareast-font-family:"Times New Roman";}
p.MsoCommentSubject, li.MsoCommentSubject, div.MsoCommentSubject
	{margin:0cm;
	margin-bottom:.0001pt;
	mso-pagination:widow-orphan;
	font-size:10.0pt;
	font-family:"Times New Roman";
	mso-fareast-font-family:"Times New Roman";
	font-weight:bold;}
p.e-booklicencetext, li.e-booklicencetext, div.e-booklicencetext
	{mso-style-name:e-booklicencetext;
	margin:0cm;
	margin-bottom:.0001pt;
	text-align:center;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booknadpis1, li.e-booknadpis1, div.e-booknadpis1
	{mso-style-name:e-booknadpis1;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	text-autospace:none;
	font-size:20.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis2, li.e-booknadpis2, div.e-booknadpis2
	{mso-style-name:e-booknadpis2;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	page-break-after:avoid;
	text-autospace:none;
	font-size:16.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis3, li.e-booknadpis3, div.e-booknadpis3
	{mso-style-name:e-booknadpis3;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	page-break-after:avoid;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis4, li.e-booknadpis4, div.e-booknadpis4
	{mso-style-name:e-booknadpis4;
	margin-top:6.0pt;
	margin-right:0cm;
	margin-bottom:6.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookoblkaaupoutvka, li.e-bookoblkaaupoutvka, div.e-bookoblkaaupoutvka
	{mso-style-name:e-bookoblkaaupoutvka;
	margin:0cm;
	margin-bottom:.0001pt;
	text-align:center;
	mso-pagination:widow-orphan;
	text-autospace:none;
	font-size:20.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookprzatext, li.e-bookprzatext, div.e-bookprzatext
	{mso-style-name:e-bookprzatext;
	margin:0cm;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktiracitacetext, li.e-booktiracitacetext, div.e-booktiracitacetext
	{mso-style-name:e-booktiracitacetext;
	margin:0cm;
	margin-bottom:.0001pt;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktirtexttun, li.e-booktirtexttun, div.e-booktirtexttun
	{mso-style-name:e-booktirtexttun;
	margin:0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booktirautoradlo, li.e-booktirautoradlo, div.e-booktirautoradlo
	{mso-style-name:e-booktirautoradlo;
	margin:0cm;
	margin-bottom:.0001pt;
	mso-pagination:widow-orphan;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookpoznmka, li.e-bookpoznmka, div.e-bookpoznmka
	{mso-style-name:e-bookpoznmka;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-booktextvnovn, li.e-booktextvnovn, div.e-booktextvnovn
	{mso-style-name:e-booktextvnovn;
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;
	font-style:italic;}
p.e-booktiratitulkaodsazen6b, li.e-booktiratitulkaodsazen6b, div.e-booktiratitulkaodsazen6b
	{mso-style-name:e-booktiratitulkaodsazen6b;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktiracitacetextkurzva, li.e-booktiracitacetextkurzva, div.e-booktiracitacetextkurzva
	{mso-style-name:e-booktiracitacetextkurzva;
	margin:0cm;
	margin-bottom:.0001pt;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-booklicenceobrzek, li.e-booklicenceobrzek, div.e-booklicenceobrzek
	{mso-style-name:e-booklicenceobrzek;
	margin-top:6.0pt;
	margin-right:0cm;
	margin-bottom:4.5pt;
	margin-left:0cm;
	text-align:center;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booknadpis2bezodstrnkovn, li.e-booknadpis2bezodstrnkovn, div.e-booknadpis2bezodstrnkovn
	{mso-style-name:e-booknadpis2bezodstrnkovn;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	text-autospace:none;
	font-size:16.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis3bezodstrnkovn, li.e-booknadpis3bezodstrnkovn, div.e-booknadpis3bezodstrnkovn
	{mso-style-name:e-booknadpis3bezodstrnkovn;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis4bezodstrnkovn, li.e-booknadpis4bezodstrnkovn, div.e-booknadpis4bezodstrnkovn
	{mso-style-name:e-booknadpis4bezodstrnkovn;
	margin-top:6.0pt;
	margin-right:0cm;
	margin-bottom:6.0pt;
	margin-left:0cm;
	text-align:center;
	mso-pagination:widow-orphan;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookobsah, li.e-bookobsah, div.e-bookobsah
	{mso-style-name:e-bookobsah;
	margin-top:0cm;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookdopis, li.e-bookdopis, div.e-bookdopis
	{mso-style-name:e-bookdopis;
	margin-top:0cm;
	margin-right:14.2pt;
	margin-bottom:0cm;
	margin-left:14.2pt;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.ebookpodpis, li.ebookpodpis, div.ebookpodpis
	{mso-style-name:ebookpodpis;
	margin-top:12.0pt;
	margin-right:14.2pt;
	margin-bottom:12.0pt;
	margin-left:0cm;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookpedmluva, li.e-bookpedmluva, div.e-bookpedmluva
	{mso-style-name:e-bookpedmluva;
	margin:0cm;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	text-autospace:none;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktirodsazen6b, li.e-booktirodsazen6b, div.e-booktirodsazen6b
	{mso-style-name:e-booktirodsazen6b;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:12.0pt;
	font-family:"Times New Roman";
	mso-fareast-font-family:"Times New Roman";}
p.e-bookvere, li.e-bookvere, div.e-bookvere
	{mso-style-name:e-bookvere;
	margin-top:0cm;
	margin-right:0cm;
	margin-bottom:6.0pt;
	margin-left:35.45pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookhypertext11b, li.e-bookhypertext11b, div.e-bookhypertext11b
	{mso-style-name:e-bookhypertext11b;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	color:blue;
	text-decoration:underline;
	text-underline:single;}
p.e-bookhypertext9b, li.e-bookhypertext9b, div.e-bookhypertext9b
	{mso-style-name:e-bookhypertext9b;
	margin:0cm;
	margin-bottom:.0001pt;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	color:blue;
	text-decoration:underline;
	text-underline:single;}
p.e-bookverebezkurzvy, li.e-bookverebezkurzvy, div.e-bookverebezkurzvy
	{mso-style-name:e-bookverebezkurzvy;
	margin-top:0cm;
	margin-right:0cm;
	margin-bottom:0cm;
	margin-left:35.45pt;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.ebookpodpiskurziva, li.ebookpodpiskurziva, div.ebookpodpiskurziva
	{mso-style-name:ebookpodpiskurziva;
	margin-top:12.0pt;
	margin-right:14.2pt;
	margin-bottom:12.0pt;
	margin-left:0cm;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.ebookpodpistucne, li.ebookpodpistucne, div.ebookpodpistucne
	{mso-style-name:ebookpodpistucne;
	margin-top:12.0pt;
	margin-right:14.2pt;
	margin-bottom:12.0pt;
	margin-left:0cm;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booklicenceparagraf, li.e-booklicenceparagraf, div.e-booklicenceparagraf
	{mso-style-name:e-booklicenceparagraf;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	text-align:center;
	mso-pagination:widow-orphan;
	font-size:16.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookdopisdoprava, li.e-bookdopisdoprava, div.e-bookdopisdoprava
	{mso-style-name:e-bookdopisdoprava;
	margin-top:0cm;
	margin-right:14.2pt;
	margin-bottom:0cm;
	margin-left:14.2pt;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookdopiskurziva, li.e-bookdopiskurziva, div.e-bookdopiskurziva
	{mso-style-name:e-bookdopiskurziva;
	margin-top:6.0pt;
	margin-right:14.2pt;
	margin-bottom:6.0pt;
	margin-left:14.2pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookdopiskurzivadoprava, li.e-bookdopiskurzivadoprava, div.e-bookdopiskurzivadoprava
	{mso-style-name:e-bookdopiskurzivadoprava;
	margin-top:0cm;
	margin-right:14.2pt;
	margin-bottom:0cm;
	margin-left:14.2pt;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookdopistucne, li.e-bookdopistucne, div.e-bookdopistucne
	{mso-style-name:e-bookdopistucne;
	margin-top:0cm;
	margin-right:14.2pt;
	margin-bottom:0cm;
	margin-left:14.2pt;
	margin-bottom:.0001pt;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookdopistucnedoprava, li.e-bookdopistucnedoprava, div.e-bookdopistucnedoprava
	{mso-style-name:e-bookdopistucnedoprava;
	margin-top:0cm;
	margin-right:14.2pt;
	margin-bottom:0cm;
	margin-left:14.2pt;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookhypertext11b0, li.e-bookhypertext11b0, div.e-bookhypertext11b0
	{mso-style-name:e-bookhypertext11b0;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	color:blue;
	text-decoration:underline;
	text-underline:single;}
p.e-bookhypertext9b0, li.e-bookhypertext9b0, div.e-bookhypertext9b0
	{mso-style-name:e-bookhypertext9b0;
	margin:0cm;
	margin-bottom:.0001pt;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	color:blue;
	text-decoration:underline;
	text-underline:single;}
p.e-booklicenceobrazek, li.e-booklicenceobrazek, div.e-booklicenceobrazek
	{mso-style-name:e-booklicenceobrazek;
	margin-top:6.0pt;
	margin-right:0cm;
	margin-bottom:4.5pt;
	margin-left:0cm;
	text-align:center;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booklicencetext0, li.e-booklicencetext0, div.e-booklicencetext0
	{mso-style-name:e-booklicencetext0;
	margin:0cm;
	margin-bottom:.0001pt;
	text-align:center;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booknadpis10, li.e-booknadpis10, div.e-booknadpis10
	{mso-style-name:e-booknadpis10;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	text-autospace:none;
	font-size:20.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis1bezodstarankovani, li.e-booknadpis1bezodstarankovani, div.e-booknadpis1bezodstarankovani
	{mso-style-name:e-booknadpis1bezodstarankovani;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	font-size:18.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis20, li.e-booknadpis20, div.e-booknadpis20
	{mso-style-name:e-booknadpis20;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	page-break-after:avoid;
	text-autospace:none;
	font-size:16.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis2bezodstrankovani, li.e-booknadpis2bezodstrankovani, div.e-booknadpis2bezodstrankovani
	{mso-style-name:e-booknadpis2bezodstrankovani;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	text-autospace:none;
	font-size:16.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis30, li.e-booknadpis30, div.e-booknadpis30
	{mso-style-name:e-booknadpis30;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	page-break-after:avoid;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis3bezodstrankovani, li.e-booknadpis3bezodstrankovani, div.e-booknadpis3bezodstrankovani
	{mso-style-name:e-booknadpis3bezodstrankovani;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis40, li.e-booknadpis40, div.e-booknadpis40
	{mso-style-name:e-booknadpis40;
	margin-top:6.0pt;
	margin-right:0cm;
	margin-bottom:6.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis4bezodstrankovani, li.e-booknadpis4bezodstrankovani, div.e-booknadpis4bezodstrankovani
	{mso-style-name:e-booknadpis4bezodstrankovani;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookobalkaaupoutavka, li.e-bookobalkaaupoutavka, div.e-bookobalkaaupoutavka
	{mso-style-name:e-bookobalkaaupoutavka;
	margin:0cm;
	margin-bottom:.0001pt;
	text-align:center;
	mso-pagination:widow-orphan;
	text-autospace:none;
	font-size:20.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookodsazenixradku6bza, li.e-bookodsazenixradku6bza, div.e-bookodsazenixradku6bza
	{mso-style-name:e-bookodsazenixradku6bza;
	margin-top:12.0pt;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookodsazenixradku6bzakurziva, li.e-bookodsazenixradku6bzakurziva, div.e-bookodsazenixradku6bzakurziva
	{mso-style-name:e-bookodsazenixradku6bzakurziva;
	margin-top:12.0pt;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookodsazenixradku6bzatucne, li.e-bookodsazenixradku6bzatucne, div.e-bookodsazenixradku6bzatucne
	{mso-style-name:e-bookodsazenixradku6bzatucne;
	margin-top:12.0pt;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookodsazenixradkudopis6bza, li.e-bookodsazenixradkudopis6bza, div.e-bookodsazenixradkudopis6bza
	{mso-style-name:e-bookodsazenixradkudopis6bza;
	margin-top:12.0pt;
	margin-right:0cm;
	margin-bottom:6.0pt;
	margin-left:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookodsazenixradkudopis6bzakurziva, li.e-bookodsazenixradkudopis6bzakurziva, div.e-bookodsazenixradkudopis6bzakurziva
	{mso-style-name:e-bookodsazenixradkudopis6bzakurziva;
	margin-top:12.0pt;
	margin-right:0cm;
	margin-bottom:6.0pt;
	margin-left:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookodsazenixradkudopis6bzatucne, li.e-bookodsazenixradkudopis6bzatucne, div.e-bookodsazenixradkudopis6bzatucne
	{mso-style-name:e-bookodsazenixradkudopis6bzatucne;
	margin-top:12.0pt;
	margin-right:0cm;
	margin-bottom:6.0pt;
	margin-left:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookpoznamka, li.e-bookpoznamka, div.e-bookpoznamka
	{mso-style-name:e-bookpoznamka;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookprozatextdoprava, li.e-bookprozatextdoprava, div.e-bookprozatextdoprava
	{mso-style-name:e-bookprozatextdoprava;
	margin:0cm;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookprozatextkurziva, li.e-bookprozatextkurziva, div.e-bookprozatextkurziva
	{mso-style-name:e-bookprozatextkurziva;
	margin:0cm;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookprozatextkurzivadoprava, li.e-bookprozatextkurzivadoprava, div.e-bookprozatextkurzivadoprava
	{mso-style-name:e-bookprozatextkurzivadoprava;
	margin:0cm;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookprozatext, li.e-bookprozatext, div.e-bookprozatext
	{mso-style-name:e-bookprozatext;
	margin:0cm;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookprozatexttucne, li.e-bookprozatexttucne, div.e-bookprozatexttucne
	{mso-style-name:e-bookprozatexttucne;
	margin:0cm;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookprozatexttucnedoprava, li.e-bookprozatexttucnedoprava, div.e-bookprozatexttucnedoprava
	{mso-style-name:e-bookprozatexttucnedoprava;
	margin:0cm;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booktextvenovani, li.e-booktextvenovani, div.e-booktextvenovani
	{mso-style-name:e-booktextvenovani;
	margin:0cm;
	margin-bottom:.0001pt;
	text-align:center;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;
	font-style:italic;}
p.e-booktirazacitacetext, li.e-booktirazacitacetext, div.e-booktirazacitacetext
	{mso-style-name:e-booktirazacitacetext;
	margin:0cm;
	margin-bottom:.0001pt;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktirazacitacetextkurziva, li.e-booktirazacitacetextkurziva, div.e-booktirazacitacetextkurziva
	{mso-style-name:e-booktirazacitacetextkurziva;
	margin:0cm;
	margin-bottom:.0001pt;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-booktirazodsazeni6b, li.e-booktirazodsazeni6b, div.e-booktirazodsazeni6b
	{mso-style-name:e-booktirazodsazeni6b;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktirazautoradilo, li.e-booktirazautoradilo, div.e-booktirazautoradilo
	{mso-style-name:e-booktirazautoradilo;
	margin:0cm;
	margin-bottom:.0001pt;
	mso-pagination:widow-orphan;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booktiraztexttucne, li.e-booktiraztexttucne, div.e-booktiraztexttucne
	{mso-style-name:e-booktiraztexttucne;
	margin:0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookverse, li.e-bookverse, div.e-bookverse
	{mso-style-name:e-bookverse;
	margin-top:0cm;
	margin-right:0cm;
	margin-bottom:0cm;
	margin-left:1.0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookverse6bza, li.e-bookverse6bza, div.e-bookverse6bza
	{mso-style-name:e-bookverse6bza;
	margin-top:0cm;
	margin-right:0cm;
	margin-bottom:6.0pt;
	margin-left:1.0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookverse6bzakurziva, li.e-bookverse6bzakurziva, div.e-bookverse6bzakurziva
	{mso-style-name:e-bookverse6bzakurziva;
	margin-top:0cm;
	margin-right:0cm;
	margin-bottom:6.0pt;
	margin-left:1.0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookverse6bzatucne, li.e-bookverse6bzatucne, div.e-bookverse6bzatucne
	{mso-style-name:e-bookverse6bzatucne;
	margin-top:0cm;
	margin-right:0cm;
	margin-bottom:6.0pt;
	margin-left:1.0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookversekurziva, li.e-bookversekurziva, div.e-bookversekurziva
	{mso-style-name:e-bookversekurziva;
	margin-top:0cm;
	margin-right:0cm;
	margin-bottom:0cm;
	margin-left:1.0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookversetucne, li.e-bookversetucne, div.e-bookversetucne
	{mso-style-name:e-bookversetucne;
	margin-top:0cm;
	margin-right:0cm;
	margin-bottom:0cm;
	margin-left:1.0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
span.e-booktiracitacetextchar
	{mso-style-name:e-booktiracitacetextchar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";}
span.e-booktirtexttunchar
	{mso-style-name:e-booktirtexttunchar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";
	font-weight:bold;}
span.e-booktiracitacetextkurzvachar
	{mso-style-name:e-booktiracitacetextkurzvachar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";
	font-style:italic;}
span.e-bookdopiskurzivachar
	{mso-style-name:e-bookdopiskurzivachar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";
	font-style:italic;}
span.e-bookpoznamkachar
	{mso-style-name:e-bookpoznamkachar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";
	font-style:italic;}
span.e-bookversechar
	{mso-style-name:e-bookversechar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";}
ins
	{mso-style-type:export-only;
	text-decoration:none;}
span.msoIns
	{mso-style-type:export-only;
	mso-style-name:"";
	text-decoration:underline;
	text-underline:single;}
span.msoDel
	{mso-style-type:export-only;
	mso-style-name:"";
	text-decoration:line-through;
	color:red;}
@page Section1
	{size:419.5pt 595.25pt;
	margin:2.0cm 42.55pt 70.9pt 42.55pt;
	mso-header-margin:35.4pt;
	mso-footer-margin:35.4pt;
	mso-paper-source:0;}
div.Section1
	{page:Section1;}
-->
</style>
<!--[if gte mso 10]>
<style>
 /* Style Definitions */
 table.MsoNormalTable
	{mso-style-name:"Normální tabulka";
	mso-tstyle-rowband-size:0;
	mso-tstyle-colband-size:0;
	mso-style-noshow:yes;
	mso-style-parent:"";
	mso-padding-alt:0cm 5.4pt 0cm 5.4pt;
	mso-para-margin:0cm;
	mso-para-margin-bottom:.0001pt;
	mso-pagination:widow-orphan;
	font-size:10.0pt;
	font-family:"Times New Roman";}
</style>
<![endif]-->
</head>

<body lang=CS link=blue vlink=purple style='tab-interval:35.4pt'>

<div class=Section1>

<p class=e-booktirautoradlo>Božena Němcová</p>

<p class=e-booktirautoradlo>Národní báchorky a pověsti I</p>

<p class=e-booktiracitacetext>&nbsp;</p>

<p class=e-booktiracitacetext>Praha 2013</p>

<p class=e-booktiracitacetext>1. vydání</p>

<p class=e-booktiracitacetext>&nbsp;</p>

<p class=e-booktiracitacetext>Městská knihovna v Praze</p>

<p class=e-booktiracitacetext>Půjčujeme: knihy/časopisy/noviny/mluvené
slovo/hudbu/filmy/noty/obrazy/mapy</p>

<p class=e-booktiracitacetext>Zpřístupňujeme: wi-fi zdarma/e-knihy/on-line encyklopedie/e-zdroje
o výtvarném umění, hudbě, filmu</p>

<p class=e-booktiracitacetext>Pořádáme: výstavy/koncerty/divadla/čtení/filmové
projekce</p>

<p class=e-booktiracitacetext><a href="http://www.mlp.cz/" target="_blank"><span
style='font-family:"Times New Roman"'>www.mlp.cz</span></a></p>

<p class=e-booktiracitacetext><a href="mailto:knihovna@mlp.cz" target="_blank"><span
style='font-family:"Times New Roman"'>knihovna@mlp.cz</span></a></p>

<p class=e-booktiracitacetext><a href="http://www.facebook.com/knihovna"
target="_blank"><span style='font-family:"Times New Roman"'>www.facebook.com/knihovna</span></a></p>

<p class=e-booktiracitacetext><a href="http://www.e-knihovna.cz/"
target="_blank"><span style='font-family:"Times New Roman"'>www.e-knihovna.cz</span></a></p>

<p class=e-booktiracitacetext><o:p>&nbsp;</o:p></p>

<p class=e-booktiracitacetext>Znění tohoto textu vychází z&nbsp;díla Národní
báchorky a&nbsp;pověsti (svazek&nbsp;1) tak, jak bylo vydáno ve&nbsp;Státním
nakladatelství krásné literatury, hudby a&nbsp;umění v&nbsp;roce 1956 (NĚMCOVÁ,
Božena. <span class=e-booktiracitacetextkurzvachar>Národní báchorky
a&nbsp;pověsti: Svazek&nbsp;1</span>. K&nbsp;vydání připravili Zdeňka
Havránková a&nbsp;Rudolf Havel. 2.&nbsp;vyd. Praha&nbsp;:&nbsp;SNKLHU, 1956.
345&nbsp;s. Národní knihovna, sv.&nbsp;46).</p>

<p class=e-booktiracitacetext>Elektronické publikování díla Boženy Němcové je
společným projektem Městské knihovny v&nbsp;Praze a&nbsp;<a
href="http://www.digibooks.cz/" target="_blank"><span style='font-family:"Times New Roman"'>www.digiBooks.cz</span></a>.</p>

<p class=e-booktiracitacetext>&nbsp;</p>

<p class=e-booktiracitacetext>Autorem portrétu Boženy Němcové na obálce e-knihy
je Jan Vilímek.</p>

<p class=e-booktiracitacetext>&nbsp;</p>

<div class=MsoNormal align=center style='text-align:center'><span
style='font-size:11.0pt;font-family:"Book Antiqua"'>

<hr size=3 width="100%" align=center>

</span></div>

<p class=e-booklicenceobrzek><a
href="http://creativecommons.org/publicdomain/mark/1.0/deed.cs"><span
style='font-family:"Times New Roman";text-decoration:none;text-underline:none'><img
border=0 width=88 height=31 id="calibre_link-35"
src="http://i.creativecommons.org/p/mark/1.0/88x31.png" style='border-bottom-style:
solid;border-bottom-width:0px;border-left-style:solid;border-left-width:0px;
border-right-style:solid;border-right-width:0px;border-top-style:solid;
border-top-width:0px;height:31px;width:88px' alt="public domain mark"
class=calibre6></span></a></p>

<p class=e-booklicencetext>Text díla (Božena Němcová:&nbsp;Národní báchorky a
pověsti I), publikovaného <span class=MsoHyperlink><span style='font-family:
"Book Antiqua"'><a href="http://www.mlp.cz/" target="_blank"><span
style='font-family:"Times New Roman"'>Městskou knihovnou v Praze</span></a></span></span>,
není vázán autorskými právy.</p>

<div class=MsoNormal align=center style='text-align:center'><span
style='font-size:11.0pt;font-family:"Book Antiqua"'>

<hr size=3 width="100%" align=center>

</span></div>

<p class=e-booktiracitacetext>&nbsp;</p>

<p class=e-booktiracitacetext>Citační záznam této e-knihy:</p>

<p class=e-booktiracitacetext>&nbsp;</p>

<p class=e-booktiracitacetext>NĚMCOVÁ, Božena. <i>Národní báchorky
a&nbsp;pověsti&nbsp;I</i> [online].<span class=e-booktiracitacetextkurzvachar> </span>V&nbsp;MKP
1.&nbsp;vyd. Praha&nbsp;:&nbsp;Městská knihovna v&nbsp;Praze, 2012 [aktuální
datum citace e-knihy – př. cit. rrrr-mm-dd]. Dostupné z WWW:</p>

<p class=e-booktiracitacetext>&lt;<a
href="http://web2.mlp.cz/koweb/00/03/34/76/58/narodni_bachorky_a_povesti_I.html"
target="_blank"><span style='font-family:"Times New Roman"'>http://web2.mlp.cz/koweb/00/03/34/76/58/narodni_bachorky_a_povesti_I.html</span></a>&gt;.</p>

<div class=MsoNormal align=center style='text-align:center'><span
style='font-size:11.0pt;font-family:"Book Antiqua"'>

<hr size=3 width="100%" align=center>

</span></div>

<p class=e-booklicenceobrzek><a
href="http://creativecommons.org/licenses/by-nc-sa/3.0/cz/"><span
style='font-family:"Times New Roman";text-decoration:none;text-underline:none'><img
border=0 width=88 height=31 id="calibre_link-36"
src="http://i.creativecommons.org/l/by-nc-sa/3.0/cz/88x31.png"
style='border-bottom-style:solid;border-bottom-width:0px;border-left-style:
solid;border-left-width:0px;border-right-style:solid;border-right-width:0px;
border-top-style:solid;border-top-width:0px;height:31px;width:88px'
alt=by-nc-sa class=calibre7></span></a></p>

<p class=e-booklicencetext>Vydání (grafická úprava), jehož autorem je Městská
knihovna v&nbsp;Praze, podléhá licenci <span class=MsoHyperlink><span
style='font-family:"Book Antiqua"'><a
href="http://creativecommons.org/licenses/by-nc-sa/3.0/cz/" target="_blank"><span
style='font-family:"Times New Roman"'>Creative Commons Uveďte
autora-Nevyužívejte dílo komerčně-Zachovejte licenci 3.0 Česko</span></a></span></span>.</p>

<div class=MsoNormal align=center style='text-align:center'><span
style='font-size:11.0pt;font-family:"Book Antiqua"'>

<hr size=3 width="100%" align=center>

</span></div>

<p class=e-booktiracitacetext>Verze 1.1 z&nbsp;30. 8. 2012.</p>

<span style='font-size:11.0pt;font-family:"Book Antiqua";mso-fareast-font-family:
"Times New Roman";mso-bidi-font-family:"Times New Roman";mso-ansi-language:
CS;mso-fareast-language:CS;mso-bidi-language:AR-SA'><br clear=all
style='page-break-before:always'>
</span>

<p class=e-bookobsah>OBSAH</p>

<p class=MsoNormal>&nbsp;</p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653375"><span style='font-family:"Times New Roman"'>O zlatém
kolovrátku</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 6</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653376"><span style='font-family:"Times New Roman"'>O černé
princezně</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 18</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653377"><span style='font-family:"Times New Roman"'>O Jozovi</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'> 27</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653378"><span style='font-family:"Times New Roman"'>O labuti</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'> 35</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653379"><span style='font-family:"Times New Roman"'>Jak Jaromil k
štěstí přišel</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'> 41</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653380"><span style='font-family:"Times New Roman"'>O třech
zaklených psích</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 63</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653381"><span style='font-family:"Times New Roman"'>Vodní paní</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'> 79</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653382"><span style='font-family:"Times New Roman"'>O Popelce</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'>. 96</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653383"><span style='font-family:"Times New Roman"'>O třech
bratřích</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 111</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653384"><span style='font-family:"Times New Roman"'>O Slunečníku,
Měsíčníku a Větrníku</span><span style='font-family:"Times New Roman";
color:windowtext;display:none;mso-hide:all;text-decoration:none;text-underline:
none'>. 119</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653385"><span style='font-family:"Times New Roman"'>O Marišce</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'>. 130</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653386"><span style='font-family:"Times New Roman"'>Šternberk</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'>. 150</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653387"><span style='font-family:"Times New Roman"'>Spravedlivý
Bohumil</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'> 164</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653388"><span style='font-family:"Times New Roman"'>Neohroženy
Mikeš</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 172</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653389"><span style='font-family:"Times New Roman"'>Divotvorný
meč</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 185</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653390"><span style='font-family:"Times New Roman"'>Noční stráž</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'>. 197</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653391"><span style='font-family:"Times New Roman"'>O chytré
princezně</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 204</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653392"><span style='font-family:"Times New Roman"'>Čert a Káča</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'>. 210</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653393"><span style='font-family:"Times New Roman"'>Silný Ctibor</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'> 216</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653394"><span style='font-family:"Times New Roman"'>Rozkoš</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'>. 219</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653395"><span style='font-family:"Times New Roman"'>Tři zlaté
péra</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 220</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653396"><span style='font-family:"Times New Roman"'>O zlatých
zámkách</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 232</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653397"><span style='font-family:"Times New Roman"'>O třech
sestrách</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 243</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653398"><span style='font-family:"Times New Roman"'>O mluvícím
ptáku, živé vodě a třech zlatých jabloních</span><span style='font-family:"Times New Roman";
color:windowtext;display:none;mso-hide:all;text-decoration:none;text-underline:
none'>. 253</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653399"><span style='font-family:"Times New Roman"'>Čertův švagr</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'> 266</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653400"><span style='font-family:"Times New Roman"'>Kdo je
hloupější?</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 278</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653401"><span style='font-family:"Times New Roman"'>Chytrá horákyně</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'>. 280</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653402"><span style='font-family:"Times New Roman"'>Strejček
Příhoda</span><span style='font-family:"Times New Roman";color:windowtext;
display:none;mso-hide:all;text-decoration:none;text-underline:none'>. 286</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340653403"><span style='font-family:"Times New Roman"'>Devět křížů</span><span
style='font-family:"Times New Roman";color:windowtext;display:none;mso-hide:
all;text-decoration:none;text-underline:none'>. 288</span></a></span></span></p>

<p class=e-bookprzatext>&nbsp;</p>

<b><i><span style='font-size:11.0pt;font-family:"Book Antiqua";mso-fareast-font-family:
"Times New Roman";mso-bidi-font-family:"Times New Roman";mso-ansi-language:
CS;mso-fareast-language:CS;mso-bidi-language:AR-SA'><br clear=all
style='page-break-before:always'>
</span></i></b>

<p class=e-booktextvenovani>Milé přítelkyni své</p>

<p class=e-booktextvenovani>paní Bohuslavě Čelákové</p>

<p class=e-booktextvenovani>připisuje tyto památky národní</p>

<p class=e-booktextvenovani>Božena Němcová</p>

<p class=e-booknadpis20><a name="_Toc340653375">O zlatém kolovrátku</a></p>

<p class=e-bookprzatext>Jedna chudá vdova měla dvě dcery, dvojčata. Byly si v
tváři tak podobny, že je nebylo možná rozeznati. Tím rozdílnější byly ale
jejich povahy. Dobrunka byla děvče poslušné, pracovité, přívětivé a rozumné,
zkrátka děvče nadobyčej dobré. Zloboha naproti tomu byla zlá, mstivá,
neposlušná, lenivá a hrdá, ba měla všecky nectnosti, které jen vedle sebe býti
mohou. A matka přece jen Zlobohu ráda měla, a kde jen mohla, jí nadlehčovala.
Bydlely v lese v malé chaloupce, kam člověk málokdy zabloudil, ačkoli to
nedaleko města bylo. Aby se Zloboha něčemu naučila, dovedla ji matka do města
do jedné služby, kde se jí dosti dobře vedlo. Dobrunka musela zatím doma malé
hospodárství spravovat. Když ráno kozu nakrmila, skromné, ale chutné jídlo
přistrojila, sedničku a kuchyňku čistě vymetla a uspořádala, musela ještě,
neměla-li právě potřebnější práci před rukama, ke kolovrátku zasednout a pilně
přísti. Tenounké její předivo matka potom v městě prodala a začasté z výdělku
Zloboze na šaty koupila; ubohá Dobrunka ale z toho nikdy ani za vlas nedostala.
Proto však přece matku milovala, a ač od ní za celý den ani vlídného oka
neviděla, ani dobrého slova neslyšela, přece ji vždycky bez škaredění a bez
odmluvy poslouchala, takže ani Pánbůh od ní reptavého slova neslyšel.</p>

<p class=e-bookprzatext>Jednou odešla matka do města. „To ti povídám, ať
nezahálíš, co budu pryč!“ přikazovala Dobrunce, která jí kus cesty za chaloupku
uzlíček s předivem vynášela.</p>

<p class=e-bookprzatext>„Víte, matičko, že se nedám k práci nutit, tedy také
dnes, až si pouklidím, pilně přísti budu, abyste se mnou spokojena byla.”</p>

<p class=e-bookprzatext>Když matce uzlík podala, vrátila se zpátky do
chaloupky. Tu jakmile po síni, kuchyňce a sedničce uklidila, zasedla si ke
kolovrátku a začala příst. Byl to její obyčej, že když byla sama doma, u přádla
zpívala; protož i tenkráte, sotvaže se usadila, začala jemným hláskem všecky
písně, které uměla, jednu po druhé zpívati. Vtom slyší venku koňský dupot. I
myslí si: Kdopak to asi k nám zabloudil? Musím se podívat. Vstane tedy od
kolovrátku a malým okénkem pokukuje na dvorek, kdežto vidí mladého muže s
bujného vraníka slízat. Totě krásný pán, šeptá Dobrunka sama pro sebe, pořád u
okna stojíc. A jak mu ten kožený šat a čepice s tím bílým pérem na těch černých
vlasech dobře sluší! Teď uvazuje koně a jde k nám; musím se podívat, co žádá.</p>

<p class=e-bookprzatext>Vtom kročil mladý pán do dveří; nebo tenkráte nebyly
ještě žádné závory a zámky, a přece se žádnému nic neztratilo. – „Pozdrav tě
Bůh, děvče!“ řekl k Dobrunce. „I vás, pane!“ odpověděla Dobrunka. „Co se vám
líbí?“– „Prosil bych tě o trochu vody, mám velkou žízeň.“ –“Hned vám posloužím;
zatím se posaďte.“</p>

<p class=e-bookprzatext>Běžela, vzala žbánek, a když jej čistě vymyla, nabrala
u studánky vody a pánovi donesla. „Ráda bych vám něčím lepším posloužila, ale
nemám nic jiného.“ – „Hleď, jak mi to chutnalo,“ odpověděl pán, prázdný žbánek
jí vraceje. Dobrunka ho zase na místo dala, aniž pak pozorovala, že jí mladý
pán zatím měšec plný peněz potají do postele strčil. – „Nyní ti děkuji za
občerstvení, a jestli dovolíš, přijdu zítra zase.“</p>

<p class=e-bookprzatext>„Je-li vám to k potěšení, přijďte.“ Nato podal Dobrunce
ruku, a vyšed na dvorek, vyšvihnul se na koně a ujížděl pryč. Dobrunka zasedla
zase ke kolovrátku, ale obraz mladíka zůstal jí pořád na mysli. Ještě nikdy se
jí nitka tak často neutrhla jako tenkráte.</p>

<p class=e-bookprzatext>Večer přišla matka domů, vypravovala mnoho, co všecko
Zloboha umí a jak se z ní denně hezčí děvče dělá. Konečně se ptala Dobrunky:
„Cožpak jsi nic neslyšela, byl prý zde velký hon?“</p>

<p class=e-bookprzatext>„Ach, ano, zapomněla jsem vám říci, že se tu nějaký pán
zastavil; prosil mě o trochu vody, kterou jsem mu hned dala; byl pěkně ustrojen
v koženém šatě. Víte, jak jsem to jednou s vámi ve městě byla, viděly jsme tam
také tak ustrojené pány, v takovém koženém šatě, malou chlupatou čepičku s
bílým pérem na hlavě; na plecech měl kuši, bezpochyby že to byl jeden z
myslivců. Když se napil, sedl na vraníka a jel opět dále.“ To však Dobrunka
zamlčela, že jí při odchodu ruku stiskl a slíbil, že druhý den zase přijde.</p>

<p class=e-bookprzatext>Večer, když Dobrunka matce lože chystala, vypadl z
postele těžký měšec s penězi. S podivením ho Dobrunka zdvihla a matce podala. –
„Kdo ti tolik peněz dal?“ –“Mně nikdo. Ale snad je ten pán sem strčil, jinak
nevím, kde by se tu byly vzaly.“ Matka vysypala peníze na stolek. Bylo to samé
zlato. „I propánaboha, tolik peněz!“ divila se stará; „to musí býti bohatý pán;
viděl snad, že to u nás chudě vypadá, a učinil milosrdný skutek; Bůh mu za to
štěstí popřej.“ Nato peníze shrnula a do truhly schovala.</p>

<p class=e-bookprzatext>Jindy, když si Dobrunka lehla, po denní práci celá
utrmácena brzy usnula; té noci ale nemohla živou mocí usnouti; pořád a pořád
měla obraz mladého jezdce před sebou, a teprv pozdě na noc spánku v náruč
klesla. Tu se jí zdálo, že je ve velkém zámku a chotí mocného pána, pán však že
je jezdec, kterého včera viděla. Dávají se velké hody, při kterých je mnoho
hostů; tu vstane se svým manželem od stolu a jde s ním do jiného pokoje; on
ovine ruku kolem jejího pasu a chce ji obejmout; vtom skočí mezi ně černá kočka
a zatne Dobrunce ostré drápy do srdce tak, že jí krev bělostný šat hrkem
postříká; Dobrunka vykřikne a vtom se probudí. „To byl podivný sen,“ pravila
sama k sobě. „Co to asi bude? Tak hezky se začal, ale ta ukrutná kočka ho
pokazila; to neznamená nic dobrého.“ S takovým výkladem podivného snu vstala
Dobrunka a začala se strojit. Jindy nepotřebovala k tomu mnoho času, tenkráte
ale nemohla na sobě nic dost hezky vyhladit a urovnat. Vlasy si upletla a
červenými pentlemi protkala, což jenom ve svátek dělávala; sukni měla jen z
cajku, ale čistou a pentlí obroubenou, k tomu šněrovačku z damašku a košilku
bílou jako sníh. Když se tak přistrojila, bylo mílo se na ni podívat. Potom šla
po své práci.</p>

<p class=e-bookprzatext>Když se blížila polední hodina, neměla u kolovrátku
žádného pokoje; pořád si hledala po venku nějaké šukání, ale to jen proto, aby
mohla mladého jezdce vyhlížet. Ten nedal dlouho na sebe čekat. Dobrunka ale jak
ho zdáli spatřila, běžela honem ke kolovrátku, aby ji neviděl a si nepomyslil,
že ho vyhlížela. Když přijel na dvorek, skočil rychle s koně a vešed do
sedničky uctivě ji pozdravil. Dobrunce přitom srdéčko tlouklo, že jí div zpod
šněrovačky nevyskočilo. Matka sbírala v lese dříví, a Dobrunka byla tedy s ním
sama. Když ho pozdravila a aby si sedl pobídla, šla opět ke kolovrátku. „Jak
jsi se vyspala, Dobrunko?“ ptal se mladík za ruku ji bera. „Dobře, pane.“
„Copak se ti zdálo?“ „Ach, já měla podivný sen.“ „Pověz pak mi ho, já umím sny
dobře vykládat.“ „Vám to právě povědět nemohu.“ – „Proč?“ –“Inu, protože to
bylo o vás.“ „Právě proto mi to povědět musíš.“ – Tak se spolu hádali, až mu
Dobrunka sen přece pověděla.</p>

<p class=e-bookprzatext>„Hleď, až na tu kočku,“ pravil cizinec, „může sen tvůj
se vyjevit.“ „Jak by se to mohlo státi, abych takovou paní byla?“ „Nechceš býti
mou ženou?“ „Pane, vždyť já žertu rozumím.“ „Nikoli, Dobrunko, to není žádný
žert, já to myslím opravdu a dnes jsem schválně pro odpověď přijel, chceš-li mi
ruku podati?“</p>

<p class=e-bookprzatext>Dobrunka se zamyslila a s lehkým uzarděním jezdci pak
ruku podala. Vtom vstoupila matka do dveří. Mladík ji pozdravil a hned beze
všech okolků vyznal, že Dobrunku miluje, ona že ho také ráda má, takže jim k
ouplné blaženosti jen matčino svolení schází. „Mám svůj dům,“ doložil, „a mohu
se ženou dobře živ býti; také pro vás, matičko, mám místa dosti v domě a u
stolu svého.“ To když stará slyšela, nezdráhala se dlouho dáti jim své
požehnání. Nato řekl k Dobrunce: „Přeď jen, má milá, rozmilá, až napředeš na svatební
košili, přijdu si pro tebe.“ A políbiv ji podal matce ruku, vyšvihnul se na
vraníka a rychle odjížděl.</p>

<p class=e-bookprzatext>Od té chvíle zacházela matka s Dobrunkou mnohem
vlídněji. Za ty peníze, co od mladého pána měly, koupila stará také Dobrunce
ledacos potřebného, ačkoliv z nich přece jen Zloboha nejvíce dostala. Dobrunka
si toho ale málem ani nevšímala, její radost byla, když jen mohla u kolovrátku
sedět, pilně příst a na svého milence myslit.</p>

<p class=e-bookprzatext>Tak jí čas rychle ubíhal, a dříve než se nadála, bylo
na košili napředeno. Její milý musel to míti dobře vypočteno, neboť přijel v
ten samý den, jak byl přislíbil. Dobrunka vyběhla mu naproti a on ji upřímně k
srdci přivinul. „Máš upředeno na košili?“ ptal se jí žertuje. „Mám.“ „Můžeš
tedy tu chvíli se mnou jeti?“ – „Proč tak nakvap?“ „Nemohu jinak, má drahá;
zítra již musím do boje, a proto bych rád, abysi mne zatím doma zastávala, a
když se vrátím, co má žena opět přivítala.“ – „Copak tomu ale řekne matka?“ „Ta
musí být spokojena.“ Šli tedy k matce do sedničky, kde jí ženich žádost svou
přednesl. Ta se ovšem zamračila, neboť byl v hlavě její docela jiný plán
uložen. Ale co měla dělat? Musela se do vůle bohatého ženicha vzdáti. – Když je
požehnala, řekl jí tento: „Seberte své věci a přijďte k mé Dobrunce, by se jí
nestejskalo. Až města dojdete, ptejte se jen ve knížecím zámku na Dobromila,
lidé vám ukážou, kam máte jít.“ Nato pojal uslzenou Dobrunku za ruku, posadil
ji před sebe na kůň a uháněl k svému domovu.</p>

<p class=e-bookprzatext>Ve knížecím zámku bylo množství lidu pohromadě, všecko
se k boji chystalo. Někteří z nich ale stáli u vrat, i zdálo se, že někoho
očekávají. Tu se žene jezdec k zámku, maje před sebou na koni pannu co den
krásnou. „Již jede!“ křičeli všickni, že se to po zámku rozléhalo; každý nechal
práci ležet a kvapil ke vratům. Když Dobromil s Dobrunkou až do dvora
přiklusal, shrnuli se všickni, kde kdo byl, a jako by si byli řekli, počali
jedním hlasem volat: „Zdráva buď kněžna naše, zdráv buď kníže náš!“ Dobrunka
byla jako u vidění a nevěděla, co o tom myslit má. „Cožpak jsi, Dobromile, kníže?“
tázala se hledíc v jasnou tvář jeho. „Ano, a není ti to milé?“ „Mně je to vše
jedno, ať bys byl čímkoliv, ale řekni, proč jsi mě tak obelhal?“ „Já tě
neobelhal, vždyť jsem ti slíbil, že se ti sen tvůj vyplní, jestli mne za muže
vezmeš.“</p>

<p class=e-bookprzatext>Tenkráte nebylo ještě potřebí tolik příprav k stavu
manželskému; když se dva měli rádi a rodičové svolili, bylo po všem; a protož
Dobromil Dobrunku svým poddaným hned co svou ženu představil, načež se všickni
do hodovní síně odebrali, kde (kromě knížete a kněžny) až pozdě na noc jedli a
pili. Druhý den rozloučil se mladý manžel s drahou Dobrunkou a odejel do boje.</p>

<p class=e-bookprzatext>Jako bludná ovce chodila mladá kněžna po skvostném
zámku, a byla by se raději po lese toulala a v osamělé chaloupce návrat manžela
očekávala nežli zde, kde se jí jako v cizině zastesklo. To však netrvalo
dlouho; za půl dne naklonila si každé srdce svou přirozenou dobrotivosti a
upřímností. Druhý den poslala pro svou matku; ta přišla a přinesla jí také
kolovrátek. Teď byla dlouhá chvíle ta tam. Dobrunka myslila, že to bude pro
matku milé překvapení, když uslyší, čím se její dcera stala; ta však škaredě na
to hleděla, neboť si tajně v srdci přála, aby to štěstí raději Zlobohu bylo
potkalo. To ji hnětlo. Když takto několik dní uplynulo, řekla k Dobrunce: „Vím,
dcero milá, že ti tvá sestra mnohdy křivdu činila, ale ona toho ted lituje;
pročež jí odpusť a vezmi ji k sobě.“ –“Byla bych to od srdce ráda hned učinila,
kdybych se byla nadála, že by ke mně šla. Chcete-li, půjdem pro ni tu chvíli.“
– „Ano, učiň tak.“</p>

<p class=e-bookprzatext>Kněžna poručila, aby se do vozu zapřáhlo; pak si do
něho s matkou sedly a jely k lesu. Když přijely až po kraj, slezly obě.
Dobrunka rozkázala sluhovi, aby tam na ně počkal, a šla s matkou k chaloupce,
kde ji sestra očekávala. A když přicházely k chaloupce, vyběhla jim Zloboha
naproti a líbala šťastnou sestru, přejíc, by se jí vždy tak dobře vedlo. Odtud
vedly ji ty podvodnice do sedničky. Tu ale sotva když přes práh kročila,
popadly ji obě a Zloboha přichystaný nůž do ní vrazila. Nato jí uřezaly ruce a
nohy, oči vyloupaly a tělo tak zohavené do lesa zanesly, oči však, nohy a ruce
dobře schované s sebou do zámku vzaly, jsouce toho domnění, že by je kníže tak
rád neměl, kdyby nebylo něco od předešlé ženy v domě. Zloboha oblekla
Dobrunčiny šaty a s matkou z chaloupky odešla. Za lesem sedly do kočáru a jely
domů.</p>

<p class=e-bookprzatext>V zámku nikdo nepozoroval, že to není pravá paní;
sloužícím zdálo se toliko, že byla paní jejich první dny mnohem lepší, než je
teď.</p>

<p class=e-bookprzatext>Zatím ale ubohá Dobrunka nebyla mrtva, ona se po
několika hodinách probudila, a tu cítila, že ji teplá ruka potírá a do úst
hojivé kapky pouští. Nevidělať ovšem, kdo to je, protože oči neměla. Když se
poznenáhla na všecko upamatovala, začala si naříkat na nepřirozenou matku a
ukrutnou sestru. „Mlč a nenaříkej,“ ozval se temný hlas vedle ní, „všecko se
dobře skončí.“ – „Ach, jak by se to mohlo stát, vždyť nemám oči, ani nohy ani
ruce; já již nikdy více nespatřím to jasné slunce a ten zelený háj, nikdy více
neobejmu mého Dobromila, aniž mu kdy na košile přísti budu. Co jsem provinila,
ty zlá matko a mnohem horší sestro, že jste mě tak zkazily?“</p>

<p class=e-bookprzatext>Mezitím vyšel starec, jenž prve k ní mluvil, z jeskyně
ven a třikráte zavolal. Tu přiběhl k němu chlapec a ptal se, co chce? On mu
poručil, aby sečkal, až se vrátí. Po malé chvíli přinesl zlatý kolovrátek a
pravil: „S tímto kolovrátkem půjdeš do města do knížecího zámku. Tam se s ním
posadíš, a bude-li se tě kdo ptáti, zač je, řekneš: za oči; a také ho žádnému
nedáš, kdo by ti dvě oči za něj nepřinesl.“ S takovým rozkazem chlapce odeslav,
sám se opět k Dobrunce vrátil.</p>

<p class=e-bookprzatext>Chlapec kráčel zatím k městu a přímo do zámku, kdežto
se u vrat s kolovrátkem usadil, právě když se Zloboha s matkou z procházky
vracela.</p>

<p class=e-bookprzatext>„I podívejte se, matko,“ zvolala, „co to za skvostný
kolovrátek; na tom bych mohla sama přísti; počkejte, já se zeptám, je-li na
prodej.“ Šla tedy blíže k chlapci a ptala se ho, zač je? – „Za oči, paní.“ „Za
oči?“ – „Ano.“ „Totě divná věc. Proč právě za oči?“ „Já nevím, otec mi tak
poručil, a tedy ho nesmím za peníze prodat.“ Zloboha si kolovrátek pořád
prohlížela, a čím více na něj hleděla, tím více se jí líbil; najednou si
vzpomněla na Dobrunčiny oči. „Maminko, hleďte, jako kněžna musím míti přece
něco, co každý nemá; až přijede kníže domů, bude chtít, abych předla, a
pomyslete jen, jaká to bude krása, když budu příst na zlatém kolovrátku; máme
ty Dobrunčiny oči schované, dejme je za něj, vždyť nám zůstanou ještě nohy a
ruce.“</p>

<p class=e-bookprzatext>Matka, lehkomyslná tak jako dcera, svolila; Zloboha
přinesla oči sestřiny a za kolovrátek je dala.</p>

<p class=e-bookprzatext>Chlapec pospíchal s očima k lesu. Když přišel k
jeskyni, odevzdal je starci a odešel. Tento šel s nima k Dobrunce a zlehounka
jí je do důlků vtlačil. Ta náhle prohlídla. Viděla před sebou starce, jemuž
bílé vousy až přes prsa splývaly. Šedý šat pokrýval vysokou jeho postavu od
hlavy až k patám. Poslední paprsky zacházejícího slunce padaly ouzkým vchodem
jeskyně na jeho vážnou a přívětivou tvář a polily ji ruměnou září. Nejinak bylo
Dobrunce, než jako by před ní nějaký bůh stál. „Jak se tobě,“ pravila, „ty
svatý muži, za tvou lásku odměním? Ach, kýž bych mála jen tvé ruce zlíbat!“
„Buď ticha,“ přetrhl starec řeč její, „a očekávej všecko pokojně.“ Nato opět
odešed, přinesl Dobrunce na dřevěném talíři chutné ovoce a postavil je na její,
z vonného listí a mechu ustlané lože; pak vybíral červené jahody a jako
starostlivá máti drahé děcko, tak on Dobrunku krmil; potom jí z dřevěného
koflíku dával zapíjet.</p>

<p class=e-bookprzatext>Druhý den časně ráno stál opět starec před jeskyní a
volal na chlapce. Když přiběhl, dal mu zlatou přeslici a řekl: „S tou přeslicí
půjdeš zase do knížecího zámku a posadíš se s ní u vrat; bude-li se tě kdo
ptát, zač je, odpověz: za nohy, a dříve ji žádnému nedávej, dokud tobě dvě nohy
nedá.“</p>

<p class=e-bookprzatext>Chlapec s přeslicí odešel a starec se vrátil do
jeskyně. Zloboha stála u okna a dívala se na dvůr, právě když se chlapec s
přeslicí u vrat usazoval. Hned běžela k matce a řekla jí to. „Pojďte se jen
podívat, u vrat sedí zase ten chlapec a má překrásnou přeslici.“ Šly tedy k
němu. „Zač je ta přeslice?“ ptala se chlapce. „Za nohy, paní.“ „Za nohy?“ „Ano.“
„Řekni mi, co s tím otec tvůj dělá?“ „To vám nemohu povědět, neboť se nikdy
otce neptám, proč se to neb ono státi má; co mi poručí, to vykonám, a protož
vám za nic jiného přeslici tu dáti nemohu, leč za nohy.“ – „Poslechněte,
matičko; když ten kolovrátek mám, bylo by příslušné, abych k němu i přeslici
měla; máme ty Dobrunčiny nohy schované; což kdybych mu je dala? Vždyť nám ještě
ruce zůstanou.“ – „Dělej jak chceš,“ odpověděla matka. Zloboha přinesla tedy
zaobalené nohy a chlapci je za přeslici dala. Nato s radostí do svých pokojů
odešla a chlapec pospíchal k lesu.</p>

<p class=e-bookprzatext>Když přišel k jeskyni, odevzdal je starci a odešel.
Tento bral se s nima do jeskyně, vzal mast, namazal Dobrunce rány a nohy jí
zase přidělal. Ona chtěla vyskočit z lože, ale starec jí nedal. „Nyní zůstaň
tiše ležet, až budeš docela zdráva, pak ti dovolím, abysi vstala.“ Musela se
spokojit, což také ráda učinila, neboť byla přesvědčena, že jí starec nic zlého
neradí.</p>

<p class=e-bookprzatext>Třetího dne ráno zavolal poustevník chlapce, dal mu
zlatý kužel a řekl: „Dones ho zase do knížecího zámku na prodej; bude-li se tě
někdo ptát, zač je, řekni: za ruce; a kdo ti dá ruce, tomu dej kužel.“</p>

<p class=e-bookprzatext>Když přišel chlapec s kuželem do zámku a u vrat se s
ním postavil, přiběhla k němu Zloboha, která se právě s matkou po dvoře procházela.
„Začpak je ten kužel, chlapče?“ ptala se. „Za ruce, paní.“ „To je ale divná
věc, že nic za peníze neprodáváš.“ „Vzácná paní, já nemohu jinak jednat, než
jak mně od otce přikázáno.“ Teď byla Zloboha v rozpacích. Kužel byl roztomilý,
a ona by ho byla tuze ráda ke kolovratu koupila, aby se měla čím pochlubit. To
však ji mrzelo, že by musela za něj ruce dát, neboť by jí pak nic od Dobrunky
nebylo zůstalo. „Řekněte mi přece, matko, musím-li něco od Dobrunky mít, aby mě
kníže tak jako ji miloval?“ „Inu,“ odpověděla matka, „lépe bylo by přece,
kdybys si je nechala; já alespoň častokráte slýchala, že je to dobrý prostředek
k zachování domácí lásky. Pro mne si ale dělej jak chceš.“ Zloboha se chvilku
rozmejšlela, potom ale důvěrou ve svou krásu a marnomyslností zavedena, běžela
pro ruce a chlapci je dala. Kužel, na němž se len nad hedbáví jemnější a
červenou pentlí otočený lesknul, byl z ryzího zlata. Potěšena nad tak skvostným
nářadím, šla je uložit ke kolovrátku a k přeslici; matka ale vrtěla hlavou a
mrzela se nad dceřinou zpozdilostí.</p>

<p class=e-bookprzatext>Chlapec byl zatím již zase zpátky. Když ruce starci
odevzdal, zmizel. Ten šel s nima k Dobrunce, a namazav jí rány jako den
předtím, k tělu je přidělal. Sotvaže Dobrunka rukama pohybovat mohla, nedala se
více na loži držet. Vyskočila, a padnouc starci k nohoum, líbala ruce, které jí
tak mnoho dobrého udělaly. „Tisíceré díky tobě, dobrodinče můj!“ zvolala
radostí slzy prolévajíc. „Odměnit se tobě nikdy nemohu, to vím, ale žádej
cokoliv, a kdyby to sebetěžší bylo, já to mileráda pro tebe učiním.“ –</p>

<p class=e-bookprzatext>„Já od tebe ničeho nežádám,“ odpověděl starec a zvolna
ji pozdvihnul. „Co jsem pro tebe učinil, učinil bych pro každého jiného; to je
má povinnost. Nyní zůstaň zde tak dlouho, dokud někdo pro tebe nepřijde; o
jídlo se nestarej, to ti pošlu.“ Ještě mu chtěla Dobrunka ledacos říci, ale on
se jí před očima ztratil, aniž ho více spatřila. Teď vyběhla Dobrunka z
jeskyně, by se zase jednou na ten boží svět podívat mohla. Nyní teprv znala
cenu svého zdraví.</p>

<p class=e-bookprzatext>I vrhla sebou na zem a líbala ji, brzy tancovala a
objímala štíhlé jedle, brzy zase láskou roztoužená s pláčem ruce proti městu
rozpínala. Byla by se snad i také do města rozběhla, kdyby ji nebyly slova
starcova na místo poutaly.</p>

<p class=e-bookprzatext>Zatím se v zámku divné věci dály. Cestující totiž
přinesli zprávu, že se kníže z boje vrací. Každý se těšil na dobrého pána,
neboť nebyli s paní tuze spokojeni. Zloboha a matka se však přece trochu
strachovaly, jak to as vypadne. Za několik dní kníže přijel; s radostnou tváří
běžela mu Zloboha vstříc a on ji vroucně k srdci přitiskl. Neměla tedy již
žádného strachu, že ji pozná.</p>

<p class=e-bookprzatext>Strojily se hody, neboť bylo mnoho hostů s knížetem
přijelo, kteří si u něho odpočinout a v rozkoši zotavit chtěli. Zloboha, jež po
straně Dobromilově seděla, nemohla se na něho dosti vynadívat; zalíbil se jí
statný kníže, a ona byla ráda, že se jim to tak dobře se sestrou podařilo.</p>

<p class=e-bookprzatext>Když bylo po hostině, ptal se Dobromil své domnělé
ženy: „Co jsi dělala povždy, má drahá Dobrunko? Zajisté že jsi pořád předla?“</p>

<p class=e-bookprzatext>„Máte pravdu, drahý manžele,“ odpověděla oulisně
Zloboha; „ale můj starý kolovrátek se mi pokazil, i přišel sem jakýsi chlapec a
prodával překrásný zlatý kolovrátek, ten jsem si místo onoho koupila.“</p>

<p class=e-bookprzatext>„Ten mi musíš hned ukázat,“ řekl kníže, a pojav Zlobohu
pod paží, vedl ji ze síně. Šla s ním do pokoje, kde kolovrátek schovaný měla, a
tam mu ho ukazovala. Dobromilovi se kolovrátek náramně líbil. „Sedni si,
Dobrunko,“ promluvil k ženě, „a zapřed na něj, já bych tě již zase jednou rád u
přeslice viděl.“ – Ta se nedala dlouho pobízet a honem ke kolovrátku zasedla.
Dává nohu na podnožku, by kolečkem zatočila, tu začne něco v kolovrátku zpívat:
„Nevěř, pane, nevěř jí, ona tebe ošidí; tvou ženou nikdy nebyla, ženu tvou ti
zabila.“</p>

<p class=e-bookprzatext>Zloboha zůstala jako omráčena; knížetem to ale trhlo a
s podivením přelítlo jeho oko celý pokoj, odkud asi zpěv přichází; když ale
nikde nic neviděl, poručil Zloboze, aby dále předla. Celá se třesouc
uposlechla. Sotva ale po druhé příst začala, ozval se znova hlásek: „Nevěř,
pane, nevěř jí, ona tebe ošidí; vlastní sestru zabila, v lese ji pochovala.“</p>

<p class=e-bookprzatext>Celá bez sebe, chtěla Zloboha od kolovrátku odběhnout,
ale kníže, který náhle v její strachem zohyzděné tváři poznal, že to není jeho
jemná Dobrunka, chopil ji za ruku, a mocí k sedátku přinutiv, poručil přísným
hlasem, aby dále předla. Ještě jednou nešťastným kolečkem zatočila, a tu se
ozval po třetí hlásek: „Sedni, pane, na vraníka, pospěš, pojed do lesíka, v
jeskyni Dobrunka sedí, s touhou ti naproti hledí.“</p>

<p class=e-bookprzatext>Na ta slova Dobromil Zlobohu pustil, a vyletěv z pokoje
na dvůr, poručil, by mu v okamžení toho nejrychlejšího koně osedlali. Chasa
polekaná nad strašným pohledem pána svého, běžela co clech stačil, aby rozkaz
jeho vyplnila. V okamžení stál osedlaný kůň před Dobromilem, a ledva ucítil
vraník ostrohu pána, uháněl s ním přes hory a doly, že se podkůvky ani země
nedotýkaly.</p>

<p class=e-bookprzatext>Jak přijel kníže do lesa, nevěděl, kde má jeskyni
hledat. Naměřil tedy rovnou cestou. Když kousek ujel, přeběhne mu najednou bílá
laň přes cestu; kůň se jí lekne, hodí sebou na pravou stranu a uhání s pánem
přes křoví a houští, a zůstane pod jednou skalou státi. Dobromil s něho skočí a
uváže ho k stromu, maje na mysli, že se pěšky v lese po Dobrunce ohlídne.
Vyleze tedy nejdříve na skálu; tu vidí mezi stromy něco se bělet; žádostiv
zvěděti, co by to asi bylo, leze dál, a tu se octne najednou před jeskyní. Ale
jaká to radost pro něho, když do ní vstoupí a svou Dobrunku tu spatří! I padne
jí okolo krku, objímá ji a líbá, a dlouho se do její půvabné tváře dívaje,
praví: „Kde jsem jen oči měl, že jsem tebe, ty anděle, od tvé ďábelské sestry
hned nerozeznal?“</p>

<p class=e-bookprzatext>„Co víš o mé sestře? Kdo ti co řekl?“ ptala se
Dobrunka, která o kolovrátku a o ničem ani nejmenšího nevěděla. Tu jí teprv
kníže všecko vypravoval a ona nato opět jemu povídala, co se s ní po odchodu
jeho událo.</p>

<p class=e-bookprzatext>„Od té doby,” dokončila své vypravování, „co starce
zmizel, nosí mně každý den malý chlapec jídlo.“</p>

<p class=e-bookprzatext>Nato se posadili spolu na trávu a ona mu přinesla na
dřevěném talíři ovoce k občerstvení. Když pojedli a trochu si ještě pohovořili,
vzali dřevěný talíř a koflík s sebou na památku a kráčeli se skály dolů.
Dobromil posadil svou pravou ženu před sebe na koně a uháněl s ní k domovu.</p>

<p class=e-bookprzatext>Domácí ho již očekávali, by mu pověděli, co se v jeho
nepřítomnosti stalo; ale jeden na druhého koukal jako v pomatení, když viděli,
že si pán tu samu paní veze, kterou rarach před nedávnem i s matkou před jejich
očima v povětří odnesl. Kníže, který to na nich pozoroval, co jim asi mozek
mate, vkrátce všem příběh své ženy vypravoval. Tu jednohlasně všickni bezbožné
sestře zasloužený trest přáli.</p>

<p class=e-bookprzatext>Zlatý kolovrátek byl ten tam, Dobrunka si ale vyhledala
svůj starý a pilně předla na košile pro svého milého muže. Žádný v celé zemi
neměl tak tenké košile a nebyl tak šťastný jako kníže Dobromil.</p>

<p class=e-booknadpis20><a name="_Toc340653376">O černé princezně</a></p>

<p class=e-bookprzatext>V jedné zemi bydlel na břehu mořském velmi chudý rybář.
Malá chaloupka, loďka, několik sítí bylo celé jeho jmění. Než navzdor své
chudobě žil se svou ženou pokojně a svorně. Jediné jeho přání bylo, aby mu Bůh
jedno dítě dáti ráčil, což se ale posud nevyplnilo.</p>

<p class=e-bookprzatext>Jednou poručil mu král – neboť musil královskou kuchyni
potřebnými rybami zásobovat –, by co nejrychleji možná hojnost ryb nalovil, a
sice těch největších, že bude míti mnoho hostů. Přislíben mu byl výdělek,
jestli je brzo přinese, pakli ale ne, přísný trest. Znalť rybář krále, že ve
všech případnostech slovo držívá, a proto nemeškaje, vzal sítě, skočil do loďky
a pustil se na moře. Ploul již několik hodin, ale síť ještě ani jednou plnou
nevytáhl. Něco málo malých rybiček, to bylo všecko, čeho se dopídil. Mrzutě jimi
do moře hodiv, nechtěl je ani pro sebe k večeři podržet. Již dostával strach;
večer se schyloval, a on ani jednu velkou rybu neměl, a přece, jako by mu to
navzdor dělaly, množství se jich okolo něho hemžilo; roztáhl-li pak síť na ně,
byly ty tam, až zase všecky na druhé straně vyplouly.</p>

<p class=e-bookprzatext>„Toť jste všecky očarovány,“ řekl skoro s pláčem, když
opět prázdnou síť vytáhnul. „Lovím již hezká léta, ale to se mně ještě nikdy
nestalo. Co si počnu? Doufal jsem, že něco vydělám, ale jak vidím, budu spíše
potrestán.“</p>

<p class=e-bookprzatext>„Snadná pomoc, příteli,“ řekl někdo za ním, a když se
celý poděšen ohlídl, viděl za sebou státi člověka celého černého. Dech se v něm
zatajil a mráz mu přejel tělo, když se na muže podíval, který se na loďce
octnul, jako by s nebe byl spadl.</p>

<p class=e-bookprzatext>„Proč se mě bojíš?“ řekl tento, leknutí rybářovo
zpozorovav; „já ti nic neudělám. Přišel jsem, bych ti pomohl, ale jen pod tou
výminkou, jestli i ty žádost mou vyplníš.“</p>

<p class=e-bookprzatext>Rybář jsa rád, že je zlý duch, za něhož nového hosta
držel, v tak dobrém rozmaru, přislíbil, že všecko, co bude v moci jeho, udělá,
když mu pomůže.</p>

<p class=e-bookprzatext>„Dobře,“ odpověděl Černý, „v okamžení budeš míti těch
nejchutnějších a největších ryb, co se ti jich clo loďky vejde, dáš-li mi, o
čem doma nevíš.“</p>

<p class=e-bookprzatext>„I toť vám rád dám,“ řekl bez přemejšlení rybář, neboť
měl velmi málo nářadí a tedy lehko o všem věděti mohl.</p>

<p class=e-bookprzatext>„Já si tedy za dvakrát sedm let pro to přijdu.“</p>

<p class=e-bookprzatext>Nato vzal černý pán síť, a sotva ji do moře pustil, již
ji plnou těch nejlepších ryb vytáhl. Tak to třikrát udělal a zmizel.</p>

<p class=e-bookprzatext>Rybář potěšen, že tak lehce z nouze vyvázl, radoval se
z dobrého výdělku a pospíchal k domovu.</p>

<p class=e-bookprzatext>Žena ho již očekávala, a jakmile zdáli loďku uviděla,
přichystala chutnou večeři, by se manžel její po práci posilnil. „To byl
požehnaný lov,“ řekla, když rybář k břehu přirazil a ona mu ryby vyndavat
pomáhala. „Však jsem měla dost strachu, jak pochodíš; neboť dvakrát již poslal
se král ptáti, kdy přijdeš.“</p>

<p class=e-bookprzatext>„Bylo mi krušno, milá ženo; myslím však, že bude král
spokojen.“ Nato si všecko zařídil, a když se navečeřel, lehl na lože, chtěje
časně ráno s rybami ke dvoru jíti. – Král, ‚který se již obával, že se mu
nejlepšího jídla k hostině nedostane, měl velkou radost, když se rybář ráno s
tak pěknými rybami přihnal, a propustil ho s dobrým výdělkem. Rybář pak chtěje
ženě své také jednou radost udělat, koupil jí na pěknou sukni, s kterou ji
nemálo překvapil.</p>

<p class=e-bookprzatext>„Že jsi na mne tak laskavě pamatoval, musím i já tě
něčím potěšit,“ řekla rybářka, sukni prohlížejíc, načež muži vyjevila, že se
dávnoleté přání její vyplnilo. Ale nezaradoval se rybář nad tím tak, jak se
žena jeho domnívala; vzpomněli si na včerejší den a poznal teprv nyní, co Černý
na něm vymámil. By však nebohou matku nezarmoutil, nechtěl se ani slovem o tom
zmíniti, a přemáhaje se, smutek v srdci ukryl.</p>

<p class=e-bookprzatext>Vkrátce uběhl určený čas a rybářka porodila syna.
Klučík byl tak roztomilý, že se i rybář nad ním zaradoval a na svůj smutek
poněkud zapomněl. I netrvalo to dlouho, výrůstek chodil s otcem k moři a
sbírával pěkné mušle, které na břehu ležely. Když byl větší, pomáhal plést
sítě, a již se mu i kolikráte poštěstilo, že sám večeři matce obstaral. Tak
uběhlo dvakrát sedm let, a rybář to ani nepozoroval. V samé radosti nad
čiperným synem pozapomněl na černého hosta. Však ten naproti tomu nebyl tak
zapomněnlivý.</p>

<p class=e-bookprzatext>Jednou ráno volala rybářka syna k snídani, ale darmo.
Myslí, že se pustil na lov, i ptá se otce; než ten také o něm neví. Vyběhne
tedy ven, by se po něm ohlídla, daleko široko však není o něm ani zmínky. Tu
teprv připadne otci na mysl Černý; ten běduje a sám sobě vinu dává, že lepší
pozor na hocha nedal, a s bolestí velikou vypravuje ženě smutnou příhodu. Ubozí
rodičové vedou nářek, ale syna se více nedovolají, za nějž jim Černý velký
pytel zlata do chaloupky Nepohrdli ním, ač věděli, že by to byla špatná náhrada
za milené dítě. </p>

<p class=e-bookprzatext>Daleko a daleko od rybářské chaloupky byl pod zemí
zlatý zámek, v němž zaklená princezna bydlela. Ona byla nadmíru krásná, ale
černá jako uhel. Jedenkráte prý ji spatřil jeden mocný čarodějník, který se do
ní zamiloval: ona ho ale odbyla, začež ji tento zaklel, by se v mouřenínku
proměnila a tou tak dlouho zůstala, dokud by si ji mladík tak nezamiloval, aby
z lásky k ní domov opustil a všelijaké nesnáze strpěl. To by ještě nebylo
bývalo tak těžké, jen kdyby ji i s jinými lidmi do podzemního kraje nebyl
zaklel. Co si tam měla počíti? Kdo ji měl tamodtud vysvobodit?</p>

<p class=e-bookprzatext>Jednoho dne chodila po zahradě a plakala; tu se k ní
přitaloupí malý trpaslík a ptá se jí, proč pláče? Princezna se zastavila a
hleděla upřeně na podivného mužíčka; že se jí ale tak přívětivě ptal, pověděla
mu svou nehodu.</p>

<p class=e-bookprzatext>„Jen si proto tak nenaříkej,“ pravil, když všecko
vyslechl. „Jedná-li se tu jen o mladíka, o toho se ti sám postarám. Což ale,
nebudeš-li se mu líbit, a on tu nebude chtít zůstat?“</p>

<p class=e-bookprzatext>„Pak mně nebude žádné pomoci a já se upokojím.“ –“Aj,
pak si vezmeš mne?“ </p>

<p class=e-bookprzatext>„Tebe?“ řekla princezna, úsměšně na mužíčka dolů
hledíc.</p>

<p class=e-bookprzatext>„Nu, cožpak jsem ti tak k smíchu?“ </p>

<p class=e-bookprzatext>Princezna bojíc se, by si trpaslíka nerozhněvala a tak
jedinkou naději svého vysvobození od sebe neodstrčila, vlídně mu odpověděla: „Jestli
sem mladíka přivedeš a nikdy se ke mně dotíravě chovat nebudeš, ať si dělám co
chci, tedy ti slibuji, nebude-li chtít mladík tady zůstat aniž mě milovat, že
si tebe pak vezmu.“ Trpaslík takto udobřen, všecko princezně přislíbil a pak
odešel.</p>

<p class=e-bookprzatext>I byl to ten černý člověk, co rybáře omámil. Víme tedy,
jak dlouho musela princezna čekat. Jí se to ale nezdálo tak dlouho: pod zemí
léta rychleji ubíhaly, a ona zůstala vždy mladá.</p>

<p class=e-bookprzatext>Jednoho dne zjevil se opět trpaslík, přípověď svou
vyplnil a mladíka jí přivedl. On ho nevzal mocí, ale lákal ho tak dlouho, až s
ním hoch dobrovolně odešel. Radovidovi (tak se jmenoval rybářův syn, protože ho
rodiče rádi viděli) se to v zlatém zámku líbilo. Bylo tu všecko tak jako na
zemi; jediné moře mu chybělo. Zámek byl z ryzího zlata, krásně okrášlen, takže
když slunéčko (které také tam vycházelo, jenže když byla na zemi noc, tam byl
den a tak naopak) nad ním svítilo, žádný na něj pro blesk ani pohlídnout
nemohl. Kolem zámku byla zahrada, v níž kvítka, jakých nikdy nebyl viděl, milostně
se houpaly, ptáci pestrobarevného peří poletovali po vonných stromech, jichž
větve se tíží lahodného ovoce k zemi skláněly. Kam jen pohlídl, bylo vše
krásné; dělat nemusel nic: chtěl-li co, hned se mu to udělalo. Což divu tedy,
že po domovu netoužil. Vzpomněl si ovšem často na matku i na otce; ale sotvaže
to na něm princezna, která vždy okolo něho byla, zpozorovala, hned se všemožně
přičinila, by jej vyrazila. Ona mu zpívala libé písně, ona ho vodila po
zahradě, povídala mu všelijaké příběhy, takže se s ním ani matka tak neobírala,
aniž ho více než ona milovati mohla. Avšak i Radovid ji navzdor její černotě
velice miloval. Tak mu tedy o samé rozkoši léta ušly, že ani nevěděl, kam se
poděly. Jedině to cítil, že princeznu vždy více a více miluje a bez ní živ býti
nemůže. A tak míjeli dnové v samé radosti.</p>

<p class=e-bookprzatext>Jednou pozorovala princezna na milencově tváři temné
mráčky; i ptala se ho, co to znamená? A on jí řekl: „Ty víš, jak tě miluji, a
proto mně prosbu mou odpustíš. Jediný syn mých rodičů, byl jsem od nich nadmíru
milován; já si nikdy nepředložil, co to pro ně za ztrátu býti muselo, když jsem
se od nich vzdálil. Nyní ale, přicházeje k rozumu, teprv nahlížím a tuze mě to
bolí, že jsem o ně málo dbal a jim té nejmenší zprávy o sobě nedal. Proto
dovol, bych se k nim zase jednou podíval. Potom se navždy k tobě vrátím,“ –
Nemilé bylo princezně to slyšeti, ale nemohla prosbu jeho oslyšeti, chtěla-li,
by se všecky výminky jejího vysvobození vyplnily.</p>

<p class=e-bookprzatext>„Nuže svolím tedy; musíš mně však něco slíbiti, v čem
tvé i moje štěstí aneb neštěstí záležeti bude.“</p>

<p class=e-bookprzatext>I učinil Radovid, jak žádala.</p>

<p class=e-bookprzatext>Nato řekla k němu: „Nesmíš žádnému, ať je kdokoliv, ani
slovem se zmíniti, kde jsi ten čas byl, nesmíš žádnému říci, že máš ženu, ale
také žádné jiné lásku slíbiti. Dostojíš-li slovu, budeme šťastni; jestli
nedostojíš, budeš nešťasten a mne pak nikdy snad více neuhlídáš, jelikož i já
všecku naději na vysvobození ztratím.“</p>

<p class=e-bookprzatext>Nato zatroubila třikrát na stříbrnou trubku, a trpaslík
stál před nimi. „Doprovod Radovida, odkud jsi ho přivedl.“ – Políbivši ještě
jednou Radovida, dala mu stříbrnou trubku a řekla: „Pamatuj na má slova; až se
ti bude stýskat, zatrub na tuto trubku, a trpaslík tě ke mně přivede.“ Nato
odešla do svých zlatých pokojů a Radovid s trpaslíkem ubíral se do pozemských
krajů. Na cestě byl tak zamyšlen, že ani nepozoroval, kudy ho trpaslík vede, a
dříve než se z myšlének probral, byli u moře, kde někdy rybárská chaloupka
stála. Tam ho jeho provoditel opustil.</p>

<p class=e-bookprzatext>V chaloupce ptal se po rybáři. „Milý mládenče, ten je
již kolik let odtud pryč a zůstává v městě v krásném domě a má mnoho peněz; jak
jich ale nabyl, to posud žádný neví.“ Takto mu řekli v chaloupce. Ubíral se
tedy Radovid k městu a tam mu ukázali skvostný dům, jenž bývalému rybářovi –
Tenkráte nebyl ještě jako nyní každých třicet kroků hostinec, tenkráte byl
cizinec rád, když kdekoliv pohostinsku přijat byl, a směle i k nejchudšímu
vešel, neboť věděl, že nikde, byť by se i dlužit musel, hosta hladového
nepropustí. Bez dlouhého rozmejšlení vešel Radovid do otcovského domu a prosil
o nocleh. Starý rybář, nyní bohatý pán, přijal ho vlídně a ke stolu pozval.
Radovid byl hladový a pozvání přišlo mu vhod. Když kročil do síně, viděl tam
svou matku a mladou ženštinu, s níž jako s dcerou zacházela. U stolu seděli
všickni pohromadě, jedli a rozmlouvali; ale že to tehdáž způsob nebyl, by se
hosta na jméno, stav a zaměstnání vyptávali, nevěděl posud žádný, jak se
cizinec jmenuje.</p>

<p class=e-bookprzatext>„Je to vaše dítě?“ ptal se Radovid matky, ukazuje na
dceru.</p>

<p class=e-bookprzatext>„Ano, ale ne vlastní; my měli jen jediného syna, kterého
jsme však v čtrnáctém roce ztratili.“</p>

<p class=e-bookprzatext>„A jak se to stalo?“</p>

<p class=e-bookprzatext>„Nechtějte to, pane, ani věděti, je to smutná věc.“
„Jestlipak byste ho poznali, kdyby k vám přišel?“ „Ba nepoznali, musil by již
hezky vzrostlý být, asi tak jako vy.“</p>

<p class=e-bookprzatext>„Uhodlas to, matičko, neboť tvůj syn jsem já!“</p>

<p class=e-bookprzatext>Rodičové vzkřikli a padli synu okolo krku a líbali jeho
ušlechtilé tváře. Schovanka zatím roznesla to po domě, a tak se v okamžení
všickni domácí do síně přihnali, chtíce syna svých dobrých pánů viděti. Radosti
nebylo ani konce. Když se to všecko poněkud utišilo, ptali se rodiče syna, kde
byl a co se s ním dělo. Ale Radovid měl dobře v paměti slova milenčina a ničeho
rodičům nevyzradil, prose je, by se spokojili tím, že se k nim vrátil.</p>

<p class=e-bookprzatext>Dokud stará matka syna za ztraceného pokládala, byla
spokojenější. Sotva však že se krásný mladík co syn její zjevil, již jí
tisícero myšlének hlavu lámalo – jak by ho nejlépe oženila. Konečně se usnesla
na tom, že mu dá schovanku, neohlížejíc se na to, zdali on ji bude také chtíti;
neboť s jistotou myslila, že se musí mu zalíbit. Bylo to ale děvče, jako
jabloňový květ; kdo ji viděl, tomu se líbila. Radovid uznal sice také sličnost
její, proto ale na svou černou krásku nezapomněl.</p>

<p class=e-bookprzatext>Jednoho dne chtěje návrat syna svého slavit, sezval
starý rybář mnoho hostů k hlučným radovánkám. Byltě on bohatý soused a
přívětivý hostitel, k tomu všemu měl hezkého syna a ještě hezčí schovanku – což
divu, že každý s radostí jeho pozvání přijal? Bylo tedy hostů plno. Jedli, pili
a tancovali celý boží den. Radovid byl vesel a choval se k ženským velmi
uctivě, nejvíc se však bavil s krásnou schovankou. K večeru vyšel s ní do
zahrady a tam ohnivým nápojem rozehřát, slíbil více, než slíbiti měl; sotva
však nepředložené slovo z úst vypustil, již ho smyslové opustili a on padl na
zem. Tu mu bylo, jako by černá princezna před ním stála; v její, někdy tak
usměvavé tváři ležel hluboký smutek, planoucí černé oči byly slzami zakalené.
„Co jsi to učinil, Radovide?“ pravila hlasem bolestným. „Nyní nesmíš ke mně,
leč bysi sám a sám na cestu se odvážil a v mém zlatém zámku mne opět nalezl;
musel bys ale tyto železné škorně s sebou vzíti. Máš-li tolik lásky ke mně, vše
to podstoupit, tedy mne vysvobodíš a budeme blaženější než kdy jindy; jinak ale
zůstaneš žebrákem navždy.“ Radovid se probudil a byl by to všecko za pouhý sen
měl, kdyby škorně u sebe nebyl viděl a sám sebe v oškubaném šatě daleko od
města. Byla to strašná změna za těch několik hodin; tu byl ctěn co nějaký
kníže, bavil se s rodičemi a s krásným děvčetem, a nyní pro těch několik slovíček
musel tak přísný trest podstoupit. Když si všecko rozmyslil, proklínal sám
sebe, že se škodného nápoje nechránil. Od té doby, co svou milenku ve snu
viděl, přišly mu na paměť všecky ty blahé chvíle, které s ní prožil, i pevně si
umínil, že ji vynajde, kdyby kraj světa byla. Sebral se tedy a železné škorně,
které na nohou unésti nemohl, uvázal k sobě, hodil je přes rameno a pustil se
do světa.</p>

<p class=e-bookprzatext>Zatím ubozí rodičové nevěděli, co se to se synem stalo,
že se ze zahrady ztratil, schovanka však netajila, co jí řekl a jak najednou od
její strany zmizel. I čekali vespolek, že se snad vrátí, on se ale ani druhý
ani třetí den nevrátil. Konečně mysleli, že je nějaký duch v podobě syna šálil
a že to ani on nebyl. Tím se upokojili a žili jako prve. Ztrápený Radovid zatím
chodil se svým těžkým břemenem od města k městu, ode vsi ke vsi, přes hory a
doly, až přišel k černému moři. Tam se dal převézt na druhou stranu; i ptá se
převozníka, zdali neslyšel nikdy o zlatém zámku?</p>

<p class=e-bookprzatext>„Nikdy,“ odpověděl tento, „ale na druhé straně na
ostrově je obr a ten mnoho ví, možná že vám také to povědět může.“ Radovid
přistana k ostrovu hledal obra a také ho vskutku našel. Ptá se ho tedy, zdali
on o zlatém zámku ví?</p>

<p class=e-bookprzatext>„Ba nevím, člověče, a povědět ti o něm nemohu; ale až
půjdeš sedmkrát sedm dní a nocí, přijdeš k jedné hoře a tam zůstává můj bratr,
ten ti to snad poví.“</p>

<p class=e-bookprzatext>„Ach, já nebohý, co ještě zkusím, dříve než tam přijdu;
ale dobře tak na mne, proč jsem neposlechl.“</p>

<p class=e-bookprzatext>S takovým nářkem kráčel Radovid dále; cesta ho vedla
utěšenými krajinami, přes krásné ostrovy; nikde však nevábil ho trávnatý
koberec k pohovení, nikde netoužil po šťavnatém ovoci, aby se občerstvil, aneb
vůní rozličných květin se napojil; touha po černé milence poháněla ho vždy dále
a dále a nedopřála mu oddechu. Když pak sedmkrát sedm dní a nocí šel, přišel k
jedné hoře, na které mocný král země svůj stan měl. Šel k němu a ptá se ho,
zdali o zlatém zámku ví?</p>

<p class=e-bookprzatext>„Já nevím,“ zněla odpověď, „ale to ti nejlépe poví můj
bratr, který je králem ptactva a daleko široko své posly rozesílá, snad že
některý z nich o něm tobě zprávu dá. Až půjdeš ještě sedmkrát sedm dní, přijdeš
k zelenému moři, za ním je veliký černý les, v němž bratr kraluje.“</p>

<p class=e-bookprzatext>Radovid poděkoval obrovi a odešel. – Opravdu přišel za
sedmkráte sedm dní k zelenému moři, přes něž se převézti dal. Potom spěchal k
černému lesu a hledal v něm krále ptactva. Když ho našel, vyřídil pozdravení od
bratra králova a prosil, by mu pověděl o zlatém zámku. Král svolal hned všecky
své poddané a ptal se jich, zdali by kdo z nich o takovém zámku věděl. Chvilku
ptáčkové přemejšleli, pak vylítla ze shromáždění jedna vlašťovička a ku králi
přistoupivši šveholila: „Já, králi, o něm vím.“</p>

<p class=e-bookprzatext>„Kudy jsi tam letěla?“</p>

<p class=e-bookprzatext>„V sedmero řekách jsem se koupala, v sedmero lesích se
houpala, ze sedmero hor se koukala, pak jsem přišla k zlatému zámku, kde černá
princezna přebývá.“</p>

<p class=e-bookprzatext>To když Radovid uslyšel, králi poděkoval a opět se na
cestu vydal. Co nesnází zkusil, dříve než těch sedm řek přeplaval, sedm lesů
přešel a sedmero hor přelezl, nedá se ani vypsati, a přece mu to všecko nebylo
za těžko. Maje železné škorně na zádech, bral se neúnavně svou cestou dále.</p>

<p class=e-bookprzatext>Když to konečně všecko přetrpěl, uviděl jednoho dne
zdaleka zlatý zámek. Ach, jak Bohu děkoval, že je u cíle své tak trpké cesty!
Unaven, hladem a žízní zemdlen, přišel až do zahrady, tam sedl pod strom a
usnul. Právě v tu dobu procházela se černá princezna po zahradě a přišla až k
tomu stromu, kde Radovid spal. S podivením se zastavila a hleděla, co to tam za
člověka leží; ale jak se zaradovala, když poznala, že je to Radovid! Viděla na
té osmahlé tváři, na tom oškubaném šatě, na vyschlém těle, že musel mnoho
přetrpět. Nemohla se zdržet, aby ho nevzbudila. Ten pak když procitna svou
milenku u sebe spatřil, hned ji za odpuštění prosil a věrnou lásku až do smrti
sliboval. Ona mu ráda odpustila. Oba se na smíření vroucně políbili. Ale sotva
se ústa úst dotkly, počala její černá tvář bělet a v malém okamžení stála před
ním ta nejkrásnější bílá paní s černýma očima. Avšak, kdyby i černou byla
zůstala, on by ji byl stejně miloval.</p>

<p class=e-bookprzatext>Tu najednou zjevil se před nimi trpaslík a pravil k
milencům: „Já jsem onen čarodějník, jenž tě zaklel. Radovid všecky výminky
vyplnil, a já od tebe ničeho více požadovati nemohu; ač bych tě byl rád ošidil a
za manželku dostal. Nyní vol, chceš-li zde zůstati, aneb se zase na zem
vrátit?“ Ale princezně se to od té chvíle, co se Radovid zase vrátil, pod zemí
zalíbilo, a ona volila tam zůstati; i Radovidovi se svět zošklivil tak, že oba
odloučeni od světa v zlatém zámku svorně a spokojeně živi byli, aniž si do
smrti světských rozkoší přáli.</p>

<p class=e-booknadpis20><a name="_Toc340653377">O Jozovi</a></p>

<p class=e-bookprzatext>Švec Marek měl dva syny, Jozu a Janka. Joza byl také
ševcem; ale hrdý a urputný ve svém jednání, nesrovnával se s nikým a proto jej
také nikdo nemiloval. Janek nebyl ničím; ale všecko, co viděl, uměl hned
udělat, jen když chuti nabyl. Byl dobromyslný, chytrý, služebný a přitom velmi
hezký chasník, jenže se nechtěl ničemu pořádnému učit, a proto mu bratr, který
ho v nenávisti měl, hloupý Janek říkal. Otec ale navzdor tomu Janka přece radši
měl.</p>

<p class=e-bookprzatext>Jednou řekl Joza k otci: „Milý tatíčku, já umím sice
dost, ale přece bych se mohl ještě něčemu jinému ve světě naučit, nechte mě
tedy jít do světa.“</p>

<p class=e-bookprzatext>„Inu, když chceš, nebudu ti zbraňovat.“ A tak se
odebral Joza do světa.</p>

<p class=e-bookprzatext>Když šel již třetí den, přišel na mez, tam si sedl, a
maje z domova ještě kousek chleba, začal jísti. Tu se okolo něho obsypaly
tisíce mravenců; všickni po něm lezli, jako by ho o kousek prosili. On je ale
zlostně se sebe smítal a ani drobečku jim nedopřál.</p>

<p class=e-bookprzatext>„Počkej, počkej, my ti také nepomůžem,“ křičely na něho
ty přičinlivé zvířátka. On si toho ale nevšimnul a šel dále.</p>

<p class=e-bookprzatext>Třetí den opět přišel na zelenou louku, a tam se dva
čerti prali. „Pojď a pomoz mi, Jozo,“ křičel jeden na něho. Ale on se obrátil a
řekl mrzutě: „Co mi do tebe, pro mne se třeba zabíte, co je do vás!“</p>

<p class=e-bookprzatext>„Jdi, jdi,“ křičeli zase čerti, „však my ti také
nepomůžem.“ On se ale více po nich neohlídl a šel dále.</p>

<p class=e-bookprzatext>Přišel k jezeru, a tu viděl na kraji ležet velikého
kapra, an sebou na suchu sem tam hází a do vody si pomoci nemůže. „Prosím tě,
Jozo, hod mě do jezera,“ prosil kapr, když k němu švec přišel.</p>

<p class=e-bookprzatext>„I dejte mi všickni svatý pokoj a pomozte si každý
sám,“ prohodil tento a nechal kapra v blátě.</p>

<p class=e-bookprzatext>„Však já ti také nepomohu,“ křičel za ním kapr, On se
mu ale vysmál a šel dále.</p>

<p class=e-bookprzatext>Chodil dlouho po světě, nedostal ale žádné práce a
všude se mu zle vedlo. Musel se tedy zase domů vrátit.</p>

<p class=e-bookprzatext>„Toť jdeš brzy domů, Jozo,“ řekl Janek, když bratra
spatřil, „a myslím, že mnoho nepřinášíš!“</p>

<p class=e-bookprzatext>„Počkej,“ odsekl tento, „teď půjdeš ty, a uvidíme, o
mnoho-li chytřejší se vrátíš a co s sebou přineseš.“</p>

<p class=e-bookprzatext>„I toť se ví že půjdu, proč bych nešel?“ odpověděl
Janek opravdově. Mrzel se na to, že ho Joza za tak hloupého drží, i chtěl tedy
dokázat, že není bez hlavy, a řekl to otci.</p>

<p class=e-bookprzatext>„I copak ti to napadlo, Janku,“ podivil se starý Marek,
„že chceš jít do světa? Zůstaň raději doma a uč se něčemu; copak myslíš, že ti
budou jinde pečení ptáci do huby lítat?“</p>

<p class=e-bookprzatext>„To já všecko vím, od bratra si ale nenechám déle
hlupáků přezdívati,“ řekl rozhorlený Janek.</p>

<p class=e-bookprzatext>„Inu jdi si, když jinak nechceš, ale jen se něčemu ve
světě nauč.“ A tak se milý Janek na cestu přichystal.</p>

<p class=e-bookprzatext>Navečer před tím dnem, kde měl z domu jíti, vzal ho
Marek za ruku a vedl do sklepa, který byl několik kroků za chalupou. Když do
něho vešli, odvalil švec v koutě kámen a vytáhl maličkou lahvičku, která
nějakou vodou naplněna byla. „Vidíš, Janku,“ řekl synovi, „tuhle vodičku jsem
dostal na památku od jednoho velmi učeného muže, kterému jsem z neštěstí
pomohl. Je prý pro každou zlou nemoc. Kdo jí patnácte kapek využívá, hned se
uzdraví. Tak mi řekl. Já jí nepotřeboval, a zůstala tedy schována. Tvému bratru
jsem ji proto nedal, poněvadž vím, že by žádnému nepomohl. Tobě ji ale svěřím,
možná že to bude k tvému štěstí. Jen ji dobře opatruj.“</p>

<p class=e-bookprzatext>Janek si lahvičku schoval a oba šli ze sklepa ven.</p>

<p class=e-bookprzatext>Druhý den se rozloučil s dobrým otcem a se zlým bratrem
a kráčel pak tou samou cestou jako prve Joza. I musel přijíti také na tu mez,
kde dříve bratr jeho si odpočinul. Sedna si na ni, vytáhl z kapsy kousek chleba
a začal jíst. Tu se hned obsypalo okolo něho mravenců až černo. „I vy ubohé
zvířátka, máte asi hlad? Žádný vám tu nic nedá; počkejte, já vám dám, co sám
mám.“ Tu jim celý kus chleba na drobečky rozdělil a po zemi nasypal. Mravenci
chudinky sbírali a jedli. Janek si na to chvilku poseděl a pak se ubíral dále.</p>

<p class=e-bookprzatext>„Až budeš něco potřebovat, pomůžem ti,“ křičeli za ním
mravenci.</p>

<p class=e-bookprzatext>„Vy mně toho asi pomůžete, ubožátka,“ pomyslil si
Janek.</p>

<p class=e-bookprzatext>Druhý den přišel na zelenou louku. Tu viděl dva čerty
spolu se prát. „To jsou blázni, jak se rvou,“ pravil, „musím je rozehnat.“
Ihned se do nich pustil a skutečně je smířil.</p>

<p class=e-bookprzatext>„Když budeš, Janku, od nás něco potřebovat, jen přijď,
my ti vždy pomůžem,“ řekli čerti, když odcházeli.</p>

<p class=e-bookprzatext>„Vždyť je dobře,“ odpověděl Janek a šel svou cestou.</p>

<p class=e-bookprzatext>Třetí den přišel k jezeru. Tu viděl, jak se velikánský
kapr v blátě hází a z něho si nijak do vody pomoci nemůže. „Ty bys chudáčku se
tady utloukl,“ řekl dobromyslný Janek, a pojav kapra z bláta, do jezera ho
spustil. „Tak, teď si pohovíš.“</p>

<p class=e-bookprzatext>„Kdykoli co ode mne potřebovati budeš, jen na mne
zavolej,“ řekl kapr, hlavičku z vody povystrčiv.</p>

<p class=e-bookprzatext>„Dobře, dobře; vždyť já to rád udělal.“</p>

<p class=e-bookprzatext>Od jezera přišel přímo do jednoho velikého města. Když
vešel do hospody, ptal se, co nového?</p>

<p class=e-bookprzatext>„Nic jiného, nežli že s naší princeznou je pořád hůř a
hůře.“</p>

<p class=e-bookprzatext>„Copak je nemocna?“ ptal se Janek.</p>

<p class=e-bookprzatext>„Musíte být z ciziny, že to nevíte; již tomu kolik let,
a teď je jí hůř, a nikdo jí pomoci nemůže, ač král oznámil, že ten, kdo ji
uzdraví, od něho za manželku ji dostane.“</p>

<p class=e-bookprzatext>„Je-li pak hezká?“</p>

<p class=e-bookprzatext>„Toť si myslím,“ řekl hospodský, „jako obrázek, třeba
nemocná; jedinká její chyba je, že je hrdá.“</p>

<p class=e-bookprzatext>„To se napraví,“ pomyslil si Janek. Zaplatil
hospodskému a šel ku králi. Když k němu přišel a za lékaře se ohlásit dal, byl
hned předvolán a s radostí od krále uvítán. Tu prosil, by jej k princezně
dovedl, což král s ochotností učinil. Janek se jí na všecko ptal, jako bůhvíjak
učený doktor; všecko ale jen proto, by s ní mluviti mohl, neb se mu náramně
zalíbila; potom vytáhl lahvičku a dal jí několik kapek zázračné vody. Když
odcházel, přislíbil, že druhý den zase přijde podívat se, jaký oučinek ty kapky
míti budou. Nespal ale strachem celou noc, obávaje se, aby nebylo nemocné ještě
hůře.</p>

<p class=e-bookprzatext>Druhý den byl již časně ráno u krále a nemálo se
zaradoval, když uslyšel, že je princezně mnohem lépe. Hned jí ostatní do
patnácti chybící kapky dal. Třetí den byla princezna zdráva a jeho nevěstou. On
měl velikou radost, ona však nikoli: neboť se jí Janek hrubě nelíbil. Byl sice
hezký chasník, to musel každý říci, ale v tom ošumělém šatu vypadal přece proti
ní tuze sprostě. K tomu přišlo ještě, že se právě v tom samém obleku s ní
zasnoubiti chtěl, což tu hrdou dámu bolestně urazilo. Ale co dělat; otec to
chtěl mít a dcera viděla, že se musí svému osudu poddat. Udělala si ale
výminky, myslíc, že nějak s chytrou ženichovi uklouzne. Řekla tedy Jankovi, že
si ho dříve nevezme, dokud tři věci, které ona od něho žádat bude, nevyplní. –
Z lásky k ní co by byl Janek neudělal? Slib:1 jí tedy všecko. Tu mu rozkázala:
že chce z moře perlu, ale tak velkou a krásnou, jaké posud na světě nikdo nemá.
Za sedm dní a sedm nocí chtěla ji míti. Tu bylo s Jankem zle. „Jakpak bych se
mohl do hlubiny mořské pustit jako ryba?“ pomyslil si, ale vtom si vzpomněl na
kapra. „Vždyť mně přislíbil, že mi pomůže, až budu od něho něčeho potřebovat;
půjdu, tedy k němu.“</p>

<p class=e-bookprzatext>Rozloučil se s nevěstou a s králem, který dceru
plísnil, Zle se svým dobrodincem takové hry provádí, ale on mu to sám
vymlouval, řka, že to všecko rád učiní. V duchu si však umínil, že se na milence
pomstí. Nato odešel k jezeru.</p>

<p class=e-bookprzatext>Cestu věděl dobře, a tak tam lehko přišel. Sedl si na
pokraj a hleděl na čistou hladinu jezerní. Tisíc rybiček v něm plavalo, ale
velikého kapra neviděl a také nevěděl, jak má na něho zavolat. „I ať je to jak
chce,“ pomyslil si a začal volati: „Kapříčku, kapříčku, já jsem to, abys
vyplnil, cos mi připověděl.“</p>

<p class=e-bookprzatext>A sotva jeho hlas dozněl, začalo se jezero v dáli lehce
viniti a tiše připloul král jeho s tisícerými rybami, svými dvořeníny.</p>

<p class=e-bookprzatext>„Co žádáš, dobrý Janku?“ ptal se kapr.</p>

<p class=e-bookprzatext>Tu mu Janek svou žádost přednesl.</p>

<p class=e-bookprzatext>„O to není zle, já ti hned pomohu, jen zde chvilku
počkej.“ Nato zmizel. Netrvalo to dlouho, kapr opět tak tiše jak odploul, zase
připloul, jako by byl pro vyražení po jezeru vesloval. Když přišel až k
Jankovi, vyvrhl krásnou perlu k jeho nohoum, řka: „Zde máš nejkrásnější a
největší perlu, která na hlubině mořské ležela. Vezmi ji a dones princezně,“ a
pak se svou družinou zase pod vodou zmizel.</p>

<p class=e-bookprzatext>Janek s radostí klenot vzal a k domovu se obrátil. Šel
dnem i nocí, by se jen v určitý čas vrátil, což se mu také poštěstilo. Na cestě
si ale něco vymyslil, čím by hrdou milenku potrestal. Znal bylinu, která zeleně
barvila, ale zase lehko setříti se dala. Tu si v lese vyhledal, a rozetřev ji,
vlasy ní si namazal.</p>

<p class=e-bookprzatext>Sedmý den ráno, když šel s požádaným klenotem k
princezně, myslil každý, kdo jej potkal a neznal, že je to vodník. A což se
teprv princezna lekla, když spatřila zelenovlasého ženicha, an jí perlu
přináší!</p>

<p class=e-bookprzatext>„Kdožpak ti tak ohavně vlasy obarvil?“ ptala se Janka.</p>

<p class=e-bookprzatext>„To mně udělaly vodní panny, když jsem jim z moře
klenot kradl. Ale to nic nedělá, proto se ti budu přece líbit, vždyť jsem
učinil, co jsi sama chtěla.“</p>

<p class=e-bookprzatext>Nelíbil-li se jí dříve, nelíbil se jí teď docela,
pročež si pořád vymýšlela, kam by ho po druhé poslala, by jí přinésti nemohl,
co by chtěla, a ona jeho zproštěna byla. Konečně si vymyslila, že ho pošle do
pekla, netušíc, že tam má dobrého známého.</p>

<p class=e-bookprzatext>„Nyní,“ řekla Jankovi, „přineseš mi z pekla zlatou
růži, ale musí být tak krásná jako nejkrásnější samorostlá.“</p>

<p class=e-bookprzatext>To byla zase těžká úloha pro Janka, ale na štěstí
vzpomněl si na čerty, kterýmž na louce pomohl k smíření.</p>

<p class=e-bookprzatext>Král se zase tuze na dceru rozzlobil, že ubohého
ženicha tak trýzní a sama sebe hyzdí. Ale Janek mu to všecko zase vymluvil.</p>

<p class=e-bookprzatext>Druhý den odešel, by se mohl za sedm dní a nocí z pekla
vrátit. Nejhůře bylo, že nevěděl kudy tam. Šel tedy na louku, kde se čerti
prali; když tam přišel, dal se tou cestou, kterou je tenkráte odcházet viděl.
Když šel celý den a celou noc, přišel velkým lesem k jednomu vrchu a tam viděl
železné dvéře. Klepal na ně, dlouho ale žádný nešel otvírat; konečně se někdo
ptal, kdo to klepá a co kdo v pekle hledá? Tu byl Janek rád, Že je na konci své
cesty, a hned se prohlásil, kdo je. Za chvilku přišel čert a otevřel mu dvéře,
i poznal Janka a Janek čerta. Řekl mu hned, proč přišel, a čert mu s ochotností
růži přislíbil. „Musíš jen trochu počkat, Janku, až přinesu od pana Lucifera
klíče od pokladnice, pak si můžeš vybrat, co budeš chtít.“</p>

<p class=e-bookprzatext>To bylo Jankovi vhod. Za chvilku se čert s klíčem
přirachotil a vedl Janka do pokladnice. Museli kolikerými dveřmi kráčet, než
tam přišli. Ale jak poslední dvéře otevřel, zůstal Janek jako oslepen. Tu bylo
v kádích zlata, stříbra a jiných klenotů taková síla, že kdyby se klenoty z
pokladnic celého světa na jedno místo snesly, tolik by jich nebylo jako v té
Luciferově pokladnici. Janek byl tak omámen, že ani nevěděl, co má vzít, až tam
mezi jinými vzácnostmi také zlatou růži uviděl. Tu si teprv vzpomněl, co má
přinést. Vybral si tedy tu růži, k níž mu čert ještě všelijaké jiné skvostnosti
na památku přidal. Nato s tím Janek z pekla pospíchal, by včas doma byl, a také
vskutku šťastně sedmou noc domů se dostal.</p>

<p class=e-bookprzatext>Tu si udělal černou mastičku a ráno, když měl jít s
růží k nevěstě, potřel si ní tváře. Princezna leknutím vykřikla, když Janka
spatřila, neb myslila, že sám čert pro ni jde. On ji však upokojil a zlatou
růži podal. Mělať ovšem z toho klenotu radost, ale přece ještě větší starost,
že si již bude muset černého ženicha vzít.</p>

<p class=e-bookprzatext>„Jakpak jste přišel k té černé tváři?“ ptala se
malomyslně princezna Janka.</p>

<p class=e-bookprzatext>„Když jsem z pekla růži odnášel, pustili se čerti za
mnou, aby mně ji vzali, ale já jsem jim přece tak rychle uklouzl, že žádné moci
ke mně neměli. Zlostí tedy nadchnuli tvář mou pekelným dechem, a ta mi zlým
povětřím celá zčernala. Z toho si ale pranic nedělám věda, že mne tím radši
míti budeš.“</p>

<p class=e-bookprzatext>Král tu Janka srdečně litoval a přísně dceři zakázal,
aby ženicha nikam již neposílala a do nebezpečenství neuváděla.</p>

<p class=e-bookprzatext>Ta ale měla pro něj již něco jiného přichystáno. Navečer
přinesly Jankovi princezniny služebnice pytel popele a pytel máku, vysypaly to
na podlahu v jeho světnici a dohromady smíchaly. Pak přišla k němu sama nevěsta
a přikázala, by to do rána zase čistě, každé zvlášť, do pytle přebral, chce-li,
aby si ho vzala.</p>

<p class=e-bookprzatext>Když odešla, nevěděl si Janek žádné rady. To bylo pravé
ukrutenství! Jakpak to mohl do rána přebrat? I vzpomněl si na mravenečky. Ale
jak se k nim dostati, vždyť to do rána má být přebráno. Jak se tak smutně na tu
míchanici dívá, vidí, že se to pohybuje, že v tom něco běhá. Dívá se blíže, a
tu vidí tisíce mravenců.</p>

<p class=e-bookprzatext>„I vy dobré zvířátka, jakpak jste mě slyšely?“</p>

<p class=e-bookprzatext>„Vždyť jsme ti povídaly, že máš jen zavolat, že ti
přijdem na pomoc.“ A tak ti pracovití dělníci snášeli mák z popele na jednu
hromádku; a když se schylovalo k ránu, byla ho hromada, a ráno plný pytel a
čistého popele též tolik. Janek jim tisíckrát poděkoval a oni zase utíkali na
mez.</p>

<p class=e-bookprzatext>Časné ráno byla princezna u Janka, by se podívala,
daleko-li je s přebíráním. Jak ale užasla, když všecko přebráno viděla! Již
nebylo pomoci, to věděla, a protož se také déle nezdráhala.</p>

<p class=e-bookprzatext>Otec s radostí hned všecko k svatbě chystati poručil,
neboť měla se hlučně a skvostně slaviti. Janek však nebyl docela potěšen;
věděl, že ho princezna nemiluje, a to jej tuze mrzelo. Snad by se jí byl
zalíbil, kdyby se byl přece pořádně přistrojil, k tomu ale neměl chuti, chtěje
marnost a hrdost její potrestati. I zůstal při své hlavě.</p>

<p class=e-bookprzatext>Den před svatbou šel k nevěstě a řekl jí: „Já ti, drahá
nevěsto, mnoho k vůli udělal, ba až příliš mnoho; a snad bych se ti byl přece
zalíbil v předešlé postavě své, ale teď ti to sám za zlé nemám, že mne ráda
nemáš, neb vidím, že jsem příliš škaredý; stalo se ale, jak jsem řekl, všecko
jen tobě k vůli. Nyní ale i ty mně také něco k vůli udělej. Neslušelo by to,
kdybych se já v těchto šatech krásně a skvostně přistrojené královské nevěstě
zasliboval; protož se i ty zejtřejšího dne ustroj do sprosté sukně beze všeho
šperku. Možná, že se bohové udobří, kteří tě snad za tvou hrdost mou
zpotvořenou tvářností potrestali.“</p>

<p class=e-bookprzatext>Princezna, když si jeho slova rozvážila, viděla, že má
pravdu, že vždy hrdá byla a obzvláště nebohému ženichovi křivdu dělala. Nemohla
mu jeho skromnou, jí však dosti mrzutou prosbu odepříti. Spokojen a v srdci s
ní smířen odešel Janek od ní.</p>

<p class=e-bookprzatext>Druhý den byla svatba; všecko bylo skvostné a pěkné;
jen ženich a nevěsta vypadali jako žebráci; ženich ve svém oškubaném šatě, s
rozcuchanou, zelenou hlavou a s černou tváří; nevěsta ve sprosté šedivé
suknici, jako chudá děvečka. Každý jí to přál, že za svou hrdost trestu došla.</p>

<p class=e-bookprzatext>Při stole bylo ale dobrosrdečnému Janku přece krušno,
když nevěstu tak smutně vedle sebe seděti viděl. Chtěl ji ovšem ještě trochu
poškádliti, její lítost ho ale udobřila; a také by byl rád laskavé oko u
nevěsty viděl. Šel tedy do svého obydlí a dal si přinést šaty, které mu král k
svatbě poslal. Když si vlasy a tvář očistil a nádherný šat oblékl, byl tak
hezký, že se mohla každá princezna, byť sebehezčí byla, do něho zamilovati.
Přistrojen šel k princezně, která ve svém pokoji seděla. I podivila se, odkud
tak krásný mladík k ní přichází, a chtěla se ho již ptát, kdo je a co u ní
chce; ale slovo jí na rtech vázlo, když Jek mluviti začal a ona v něm svého
zelenovlasého ženicha poznala. Musela se na žádost svého manžela též ve svatební
šat přistrojit a oba šli pak spolu do hodovní síně.</p>

<p class=e-bookprzatext>S plesem a radostí vítali hosté krásný párek. Nato
trvaly radovánky celých osm dní. Po osmi dnech jel mladý král pro svého otce.
Starému Markovi práce z rukou vypadla, když se čtvero koní a nádherný vůz, v
němžto zlatem přioděný pán seděl, u jeho charouzny zastavil. Ale radostí
ztrnul, když pán vyskočil, do sedničky vstoupil, starému Markovi okolo krku
padl a on v něm svého milého Janka poznal. Tu přišel také bratr, který ani svým
očím věřit nechtěl, že by to hloupý Janek byl. Za několik dní se navždy s
chaloupkou zase rozloučil a s otcem i bratrem do své země odejel. Když starý
král umřel, stal se Janek plnomocným pánem v zemi té a panoval dlouhá léta v
lásce a bázni boží.</p>

<p class=e-booknadpis20><a name="_Toc340653378">O labuti</a></p>

<p class=e-bookprzatext>V jedné zemi panoval král, který měl velmi sličného a
dobrého syna; jejž nade všecko miloval; tím více ale nenáviděla ho královna,
jeho macecha. Ona neměla sice žádných vlastních dětí, pro které by mu snad byla
přednost záviděla; ona jej toliko proto nenáviděla, že sama panovat chtěla, v
čemž jí on jedinou byl překážkou, poněvadž otec pro velikou lásku svou v brzkém
čase vládu mu odevzdati chtěl. K tomu však nechtěla ona dokonce přivoliti.
Vědělať dobře, že by jí ani lest, ani jakákoli chytrost, v kteréžto u krále
velmi zběhlá byla, nic nepomohla, hledala tedy pomoci v jiném prostředku, který
byl mnohem hroznější; její černé srdce bylo ale všeho schopno.</p>

<p class=e-bookprzatext>Několik mil od hlavního města bydlela v lese stará
čarodějnice, která daleko široko pro své čáry a tajné umění rozhlášená byla. K
ní se královna uchýlila.</p>

<p class=e-bookprzatext>Přestrojena šla do lesa, v kterém stará bydlela. Když
přišla až na vykázané místo, spatřila jeskyni, u jejíhož vchodu dva draci
hlídali. Ti jak královnu spatřili, hned ze tlam a z očí oheň na ni sršeli, ona
se toho ale nelekla a silným hlasem na starou do jeskyně volala. Za malou
chvíli vyšla tato a za ní dvě kočky, dvě sovy a jiné podivné netvory. „Co
žádáš, královno?“ ptala se jí čarodějnice.</p>

<p class=e-bookprzatext>Královna podivíc se, že ji žena poznala, řekla k ní:
„Velmi mnoho slyšela jsem o tobě i o tvém umění, a proto bych ráda o pomoc tě
prosila ve věci, na které mi mnoho záleží a za kterou bych ti královsky
odměnila.“</p>

<p class=e-bookprzatext>„Jestli to, co žádáš, stojí v mé moci, chci ti být po
vůli,“ odpověděla stará, slíbené odměny nemohouc se ani dočkati.</p>

<p class=e-bookprzatext>„Poznala jsem,“ pravila královna, „že máš nejtajnějších
věcí známost, a proto skoro zbytečné bylo by povídati tobě, že mám syna
neobyčejné krásy, kterého nenávidím a jehož bych se ráda zprostila, protože mi
cestu k trůnu zamezuje. Jestli tobě možno proměniti jej v jakékoli zvíře a ode
dvora vypudit, dám ti, co sama chtíti budeš.“</p>

<p class=e-bookprzatext>„Totě arci těžká věc,“ odpověděla po dlouhém
rozmejšlení čarodějnice, „ale pokusím se o to. Zejtra o polednách přijdu k
tvému dvoru.“</p>

<p class=e-bookprzatext>Spokojena slovy těmito odešla královna z lesa. Druhý den
v poledne přišla čarodějnice všem ostatním neviditelná ke královně, která v
komnatě plna netrpělivosti čekala. Čarodějná žena, podpírajíc se o hadovitě
točenou hůl, promluvila k ní: „Především musím míti od prince několik vlasů.“</p>

<p class=e-bookprzatext>„To bude ovšem věc těžká,“ pravila královna,
procházejíc se v myšlénkách po komnatě; za chvilku ale odešla do zahrady, kde
se princ poledního času obyčejně zdržoval a kde náhodou také tenkráte pod
stromem líbě spal. Jak ho spatřila, byla ráda, že tak brzy a tak lehko k vlasům
přijde. I běžela to staré povědět, která bez meškání spícímu princovi ostrými
nůžkami opatrně několik vlasů ustřihla.</p>

<p class=e-bookprzatext>Byltě ale princ ten tak krásný, že ho i tomu
zatvrzelému srdci čarodějnému líto bylo; pročež umínila si, že ho nechce na
věky zkazit, jakž královna byla nařídila. Když opět do zámku přišla, uzavřela
se v jednom pokoji a tu čáry své prováděla. Princ spal pokojně. I zdálo se mu,
že se k němu blíží stará škaredá žena, která černou holí se ho dotýkajíc praví:
„Proměň se v krásnou bílou labuť, s citem však člověčím; zpěv tvůj buď tak
líbezný, že kdo tebe uslyší, každý si tě zamiluje. Získáš-li si v té podobě
srdce nejkrásnější princezny, aby tobě k vůli mocným princem pohrdla a tebe za
manžela pojala, budeš vysvobozen, ta však, jež příčinou jest tvého zaklení, v
tu chvíli ve škaredého pavouka se promění.</p>

<p class=e-bookprzatext>Poděšen tímto ukrutným snem, mnul si princ oči, aby ze
spaní procitl; což když se mu podařilo, lekl se náramně, neboť viděl, že je v
labuť proměněn a že po jezeru plyne. I počal naříkat zpěvem tak bolestným, že
se všickni z celého zámku sběhli a tu labuť poslouchali. Sám král přišel a
slyšel s bolným citem zpěv ten labutí. Ubohý neměl ani zdání, že je to jeho
vlastní milovaný syn.</p>

<p class=e-bookprzatext>Zaklený princ loučil se s otčinou a plaval dále;
nevědělť, kam má jít, aniž chtěl v domovu zůstat. Král se zatím sháněl po
synovi, avšak nadarmo; nikde ho nenalezl. I byl nářek a pláč po celém
království. Umínil sobě tedy král, že se optá staré čarodějnice, zdali by ona
věděla, kam jeho syn se poděl. Tato mu pověděla pravdu, ačkoli neřekla, že ona
a královna jsou toho příčinou. I naříkal král a smutek ani odložiti nechtěl,
dokud by syn vysvobozen nebyl.</p>

<p class=e-bookprzatext>Tento plaval pořád dále a dále, až přišel z jezera do
veliké řeky, kde viděl mnoho, přemnoho ptáků, kteří si povídali, kde byli a co
viděli; tu si vzpomněl, že mu baba řekla, najde-li princeznu, která si ho
zamiluje a za manžela vezme, že bude vysvobozen. I umínil si hledati pannu,
která by nejkrásnější byla na celém světě.</p>

<p class=e-bookprzatext>Přimísil se tedy mezi ptáky a vyptával se jich, zdali by
některý z nich o takové princezně věděl. Ale žádný mu zprávu jistou dáti
nemohl. Věděliť sice o krásných princeznách, ale žádná z nich nebyla by mohla
nejkrásnější slouti. Plaval tedy dále, až přišel k moři, kde množství
vlašťoviček lítalo. I ptal se jedné, zdali by ona o takové panně věděla?</p>

<p class=e-bookprzatext>„Slyšela jsem o jedné panně,“ zaštěbetala tato, „která
je nejkrásnější na celém světě, ale nevím, kde se zdržuje.“</p>

<p class=e-bookprzatext>„To já ti povím, a chceš-li, také tě tam dovedu,“
zavrkal divoký holub, jenž poslední slova jejich zaslechl. „Já vím o té krásné
princezně, bývám tam někdy a vždy z její ruky nejlepších jídel dostávám. Jsi-li
spokojen, ukážu ti k ní cestu.“</p>

<p class=e-bookprzatext>Labuť byla radosti plna, že se dověděla o panně, která
by ji vysvobodit mohla. Sivý holoubek se do povětří vznesl a s labutí v dáli
odletěl. Dlouho letěli, dříve než onu zem, kde ta krásná princezna s otcem
přebývala, uhlídali.</p>

<p class=e-bookprzatext>Jednoho dne zrána ale holoubek radostí křídloma
zatřepal, když zámek královský spatřil. „Zde je to tedy a tam v té zahradě je rybník,
kde se vodní ptactvo zdržuje, a na těch krásných stromech zase my si poletujem;
odpoledne přijde princezna a přinese nám.. bělounkých rukou hojnost potravy.
Spusťme se tedy do té zahrady a tam ji očekávejme.“</p>

<p class=e-bookprzatext>Jak řekl, tak učinil. Když po hladině krystalového
rybníku královská labuť plavala, počala zpívat. Dcera králova, jmenem Lída,
dívala se právě z okna. „Co to za libě bolestný hlas?“ pravila sama k sobě,
„kdo to tak překrásně zpívá?“</p>

<p class=e-bookprzatext>Tu přilítl k oknu holoubek a zaklubal zamyšlené panně
na rameno.</p>

<p class=e-bookprzatext>„Hleď, hleď, kdepak ty jsi se tu zase vzal? Chce se ti
jíst?“ I podávala mu jídlo, holub ale poletoval dál a dále a vábil princeznu za
sebou po zahradě, až k rybníku přišla. „Ach totě překrásná labuť,“ vzkřikla, a
na holoubka zapomenuvši, k labuti běžela a sladké zrna jí podávala. Princ užasl
nad krásou té ženy a cítil, jak mu srdce pod sněhobílým peřím bije. Nebylť arci
na takovou stravu zvyklý, ale z její ruky byl by všecko vzal.</p>

<p class=e-bookprzatext>„Zpívej, krásná labuti, ještě jednou zazpívej,“ prosila
Lída.</p>

<p class=e-bookprzatext>I nedala se k tomu dlouho pobízet. Přívětivě své krásné
oko k ní pozdvihši, počala tak líbezně pěti, že Lídě divně okolo srdce bylo.
Nemohla ani uvěřit, že by to hlas ptačí byl. Tu přišel i sám král a též se tomu
krásnému zpěvu podivil. Od té chvíle princezna nejraději u rybníka sedala a s
labutí se bavila, a ta rozumná a zamilovaná labuť se také nikomu jinému hladit
nedala nežli jí a také žádnému nezazpívala nežli jí. A když z vody ven vyšla a
princezně k nohoum, ba i na klíně ležela, červeným zobákem její bílé ruce a
růžová ústa líbajíc, přála si Lída, aby labutí nebyla.</p>

<p class=e-bookprzatext>Dlouhý čas již trávil princ na krásném ostrově. Tu
přišla jednoho dne Lída k němu a počala si tuze naříkat. „Zpívej, drahá,
zpívej, by si ten bol ze srdce mého zahnala; ach pomysli jen, mám si vzít prince,
jehož milovat nemohu!“</p>

<p class=e-bookprzatext>Tu se ulekl princ velice a v tesklivém zpěvu svůj bol
pronášel. Nedlouho za Lídou přišel její ženich, krásný to a bohatý princ.
Jakmile jej zaklená labuť spatřila, začala tak divně a zoufale křičeti, že
tento si uši zacpav ihned utéci musel. Lída jí však srdečně poděkovala.</p>

<p class=e-bookprzatext>U večer seděla princezna u okna a rozmejšlela, jak by
se nemilého ženicha zprostila; neb druhý den již měla s ním buďto zasnoubena,
aneb navždy otcovského domu zbavena býti. Tu ji vytrhl z jejího rozmejšlení
sivý holoubek silným do ramena klubnutím.</p>

<p class=e-bookprzatext>„Já ti dám dobrou radu,“ pravil k ní, „zejtra zvol
bílou tvou labuť za manžela, uděláš dobře a vysvobodíš krásného prince.“ Nato
uletěl.</p>

<p class=e-bookprzatext>Princezna nemohla se ani z podivení vybrati. Tu slyšela
zase bolestný zpěv labutí a pocítila v srdci svém, že to nemůže pouhý nerozumný
pták býti. Upokojena ulehla na lože.</p>

<p class=e-bookprzatext>Labuti však plavala a naříkala celou noc; neboť přišla
doba, kde se její vysvobození rozsouditi mělo. Zvolí-li princezna prince,
umínila sobě, že smrtí zahyne, jelikož bez ní a v takové podobě byl jí život
hrozný. Jak se rozednívalo, nastal velký shon a hluk po celém zámku, hosté
přijížděli a všude se přípravy k zasnoubení strojily. Jen princezna na to
nemyslila. Když se přiblížila hodina a ona již v bílém šatu drahými kameny a
perlami ozdobena a přichystána čekala, přišel otec a ženich, též v samém zlatě
a stříbře ustrojený, pro ni, aby ji do velké síně vedli. „Nikoli zde,“ pravila,
když tam přišli, „k rybníku pojďte, tam vám rozsudek svůj vyjevím.“</p>

<p class=e-bookprzatext>Šli tedy do zahrady až k rybníku. Ulekla se labuť a
myslila, že se již Lída s ní rozloučiti přichází. Tato však pravila: „Nemohu
si, otče, vzíti ženicha, kterého jsi mi ustanovil, a raději se od tebe
odloučím, budeš-li na svém státi; dovol ale, bych do svého zajetí tuto labuť
vzíti a s ní se zasnoubiti směla.“</p>

<p class=e-bookprzatext>Král již myslil, že dcera rozumu pozbyla. Ta však
zpěvce k sobě zavolala a do náručí ho tiskla. „Ty jsi můj ženich a nastávající
manžel.“</p>

<p class=e-bookprzatext>Sotva to dořekla, přivinul ji k srdci krásný jinoch a
místo červeného labutina zobáku líbaly ji růžové jeho rety. Všickni ustrnuli;
Lída však v srdci vroucně holoubku za dobrou radu děkovala. Když se princ z
jejího náručí vyvinul, přistoupil ku králi a všecko mu řekl, jak se to s ním
stalo. Král tomu však věřiti nechtěl; ale když dcera prositi počala a princ se
sám v rukojemství dával, chtěl-li by král k jeho otci poslati, tu konečně
svolil.</p>

<p class=e-bookprzatext>Odbytý ženich nemeškal déle, ale hned odejel.</p>

<p class=e-bookprzatext>Zasnoubení milenců slavilo se hlučně a skvostně. V
noci, když princ do své ložnice přišel, viděl holoubka na okně sedět. „Ty dobrý
ptáčku,“ pravil k němu princ, „tobě jedině za všecko děkuji, pověz mi, kdo jsi,
vím, že nejsi všední pták, a rád bych se ti odsloužil.“</p>

<p class=e-bookprzatext>„Já jsem byl u tvého dědečka ve službě,“ řekl holoubek,
„a když umřel, přišel jsem k jednomu čarodějníku, který mně svou dceru za
manželku dal a umění tomu naučil. Nemohl jsem na tvůj rod zapomenout, a proto
jsem po jeho smrti aspoň blíže města, kde tvůj otec přebývá, se usadil. Vídával
jsem tě často a mnoho neštěstí od tebe odvrátil. Poslední však jsem nemohl
odstranit, protože to v mé moci nebylo. Když však stará čarodějnice tvou krásou
obměkčena výminku při tvém zaklení učinila, předsevzal jsem si, že ji vyplním,
což se mi také poštěstilo. Tvá matka se v pavouka proměnila, a jakmile tebe na
trůně uhlídá, zlostí pukne. Otce jsem o všem zpravil, a již je na cestě tobě
vstříc. Buď šťastný a vzpomeň si někdy na mne. Nemám žádného a o samotě dlouho
živ nebudu, a proto odměny nežádám.“ Dříve než se princ vzpamatovati mohl, byl
staroušek pryč.</p>

<p class=e-bookprzatext>Druhý den se mladí manželé s otcem rozloučili a jeli k
otci princovu. V polou cestě se s ním setkali; i vítali s velkou radostí syna i
dceru. Když přijeli domů, byl princ hned za krále zvolen. Jak holoubek řekl,
tak se stalo; v pokoji královny nebylo po změně princově nikoho viděti nežli
škaredého pavouka, který se při zvolení nového krále rozpukl. Mladý král poslal
slavné poselství pro otce manželčina, a když přijel, hlučné a radostné hody se
slavily, při čemž král nařídil, že se v celé jeho zemi žádný holub zabíti
nesmí, na věčnou památku jeho vysvobození. V královském rybníku se mnoho a
mnoho labutí na památku chovalo, které královna sama krmívala; ale žádná
neuměla tak krásně zpívati jako ten zaklený princ.</p>

<p class=e-booknadpis20><a name="_Toc340653379">Jak Jaromil k štěstí přišel</a></p>

<p class=e-bookprzatext>Před dávnými a dávnými časy stála v malém údolí skromná
chaloupka, v níž bydlel uhlíř se ženou a sedmiletým synáčkem. Od božího rána až
do samého večera pálil v lese uhlí, které pak, když ho měl hodnou zásobu, po
dědinách rozvážel. To bylo jeho živobytí. Žena zatím doma předla a malý Jaromil
(tak se jmenoval jejich syn) pásl skoro celý den několik koz a ovcí po
lesnatých vrchách, jimiž údolí kolem dokola ohraženo bylo. Uhlířka nebyla
Jaromilova vlastní matka, tu on již v něžném stáří ztratil; ale otec jeho prý
jen jemu k vůli druhou ženu pojal, která však ubohému dítěti pravou macechou
byla. On se neměl nikdy dobře, leč když nastala zima, a otec nemoha pálit, doma
zůstati musel. Požalovat si otci nesměl, neboť když jej macecha vybila, po
každé mu říkávala: „Povíš-li to, kluku, tátovi, dostaneš zejtra ještě víc!“
Chudák mlčel, ale navzdor tomu přece málokterý den bití ušel.</p>

<p class=e-bookprzatext>Protož byl také nejveselejší, když ráno kousek suchého
chleba do kapsy strčil a ovce na pastvu hnáti směl. Přijda s nimi až na tučnou
lučinu, nechal je volně se pást a sám bloudil po lese. Tam mu bylo jako ptáku v
povětří; buďto zpíval s ním o závod, řezal z proutků píšťalky, anebo sbíral
chutné jahody, aby měl příkusek k suchému chlebu; jeho nejmilejší vyražení ale
bylo hledat kvítka. Nebylo mu za těžko vylézti pro ně na vrchol skály, anebo s
příkrého vrchu v dolinu se pustit. Ty nejkrásnější ale se zemí vyryl a do své
zahrádky přesadil, kterouž si u paty jednoho vršku ze samých lesních kvítků
udělal. Z potůčku, kterýž se jako střibrošedá pentle zeleným údolím vinul, si
je zalíval, u nich největší část dne trávil a N, jejich rozmanitosti nalézal
jediné potěšení svoje. S nimi hovořil, jim si požaloval a s nimi se těšíval;
bylo mu vždy, jako by něžné hlavinky k němu klonily a jemu odpovídaly. Boháči,
kteří častokráte za drahý peníz vyhlášené květiny z ciziny si přivézti dávají,
sklené domy pro ně staví a lidi k tomu draze platí, trápívají se nedočkavostí
ve dne v noci až k jejich úplnému výkvětu, aby konečně viděli, co by často
krásněji ve vlasti na mezích byli našli. A přece nemohou větší radost nad
takovými květinami míti, jako měl Jaromil, když jedno z jeho kvítků nové poupě
dostalo. Kolem okolo zahrady měl udělaný hustý plot z nízkých stromků;
vprostředku bylo z drnu sedátko pro jeho pohodlí. K večeru vzal píšťalku a
zapískal na své stádo. Tu se přihnaly kozy a ovce k známému místu a postavily
se okolo plotu. Koza třela mlsnou bradu o plot, ovce zase upřímným okem důvěrně
nahoru pohlížela, ale žádná se neosmělila do zahrádky k svému pastýři vkročit,
dokud z ní nevyšel; pak se okolo něho obsypaly a tiše za ním k chaloupce
kráčely.</p>

<p class=e-bookprzatext>Takový život vedl Jaromil v létě. Když ale země svůj
květoucí šat svlékla, zpíval i Jaromil pohřební píseň svým květinám, a když
poslední pochoval, zakryl listím a chvojem hrob její, pak nastaly pro něho
smutné doby; musel doma sedět a matce neb otci v domácí práci pomáhat. Tenkráte
nevládla ještě světem móda, lidé sami na šat předli, sami si ho také utkali a
ušili. To byla jejich zimní práce, když venku co dělat neměli. A protož musil Jaromil
pomáhat buď matce soukat, ba často i příst, aneb musil pro otce z tvrdé kůže
škorně šít.</p>

<p class=e-bookprzatext>Večer, když bylo po práci, sedli okolo krbu, a tu jim
starý uhlíř vypravoval všelijaké příběhy, aneb něco z časů, když ve městě
sloužíval. Jednou když také tak seděli, řekl uhlíř k Jaromilu: „Ale hochu, ty
rosteš jako dříví v lese, a my jsme si ještě ani nerozmyslili, co z tebe přece
má být; ničemu se neučíš, jen po lese s těmi ovcemi chodíš a ty léta tak
protouláš; to nejde, ženo, já ho musím někam zavést, aby z něho přece něco
bylo.“</p>

<p class=e-bookprzatext>„Však ono je na něj ještě času dost,“ odpověděla
uhlířka.</p>

<p class=e-bookprzatext>„To se tobě zdá, já ale tak nemyslím. Poslechni,
Jaromile, čímpak bys chtěl být?“</p>

<p class=e-bookprzatext>„Já bych nejraději byl zahradníkem.“</p>

<p class=e-bookprzatext>„To není holečku nic, tím si chleba nevyděláš; vzpomeň si
na něco jiného.“</p>

<p class=e-bookprzatext>„Já jinak nechci.“</p>

<p class=e-bookprzatext>„Proč?“ tázal se otec.</p>

<p class=e-bookprzatext>„Protože mě to netěší celý den v sednici zavřen být a u
řemesla sedět; já jsem nejraději venku na zdravém povětří.“</p>

<p class=e-bookprzatext>„Buď tedy uhlířem, aspoň ti to více vynese, a budeš
také na zdravém povětří.“</p>

<p class=e-bookprzatext>„Ne, ne, táto, vy ty krásné stromy porážíte, pálíte, a
já je chci pěstit a rozmnožovat.“</p>

<p class=e-bookprzatext>„Ty bloude, u čeho bys pak se ohřál, kdybychom nepálili
dříví?“</p>

<p class=e-bookprzatext>„Vždyť máte v lese dost starých pařezů a špatných
stromů a nemusel byste ty zdravé stromy kazit; kdybych já byl takhle králem, to
by nesměl nikdo v mých lesích dříví porážet a v mých zahradách kvítí trhat.“</p>

<p class=e-bookprzatext>„Protože jsi hloupý; pak bys teprv viděl, jak daleko
bys při takovém pořádku přišel.“</p>

<p class=e-bookprzatext>Tak se končívaly jejich rozprávky, když se otec
Jaromila ptával, čím chce být; dlouho to trvalo, nežli ho otec přesvědčil, že
se to všecko ve světě takto státi musí; to ale přece na něm nevymohl, aby ho
strany učení na jinou myšlénku byl přivedl; on zůstal při svém, že nebude ničím
jiným než zahradníkem. Konečně uhlíř neodpíral, uhlířka ale říkávala: „Co bych
se s tím klukem zlobil? Čím ty chceš, tím musí být.“</p>

<p class=e-bookprzatext>Já ale nechci; aby na mě jednou naříkal,“ byla vždy
odpověd dobromyslného uhlíře.</p>

<p class=e-bookprzatext>Sotva začali ptáci vzkříšení země vesele slavit, sotva
se vršiny zazelenaly, již pospíchal Jaromil k své zahrádce. Ale všecky
květinky, kromě ranní chudobky, měly očka zavřena. Tak chodíval k nim každý
den, když jen trochu pochvíli měl, až byly všecky rozkvetly, a on stádo pásaje,
celý den u nich seděti mohl. Jednoho dne chodil po lese, zpíval si a koukal po
stromech; tu vidí překrásného ptáčka na jednom stromu sedět. Měli chocholatou
hlavičku jako zlato, břich a záda od nejtmavějšího až do nejsvětlejšího modra,
křidélka hnědá a ocásek tmavočervený. Chvilku se na něj Jaromil díval jako zjevený.
Když ale viděl, že ptáček vždy níže a níže poletuje a konečně i s větviček letí
a po zemi poskakuje, myslil si: „Počkej, teď ho chytnu,“ a honem bere čepičku a
po prstech se krade blíže k němu, by ho pod ní lapnul. Ale ptáček nebyl tak
hloupý; – čepička padne – a ptáček letí dále. Jaromil se ale pustil za ním,
mysle, že ho musí dostat. Ten ale kousek uletěl a zase sedl, a když se k němu
Jaromil blížil, vzchopil se a zase kus odletěl, tak jako by schválně hocha za
sebou lákal. Ten byl již celý upachtěn, ale přece si pokoje nedal a neustále
ptáka pronásledoval; v horlivosti si ale nevšimnul, že se již hezky daleko od
domova vzdálil a že je v pracizí krajině.</p>

<p class=e-bookprzatext>Když ho již kolik hodin tak honil, tu se mu pták před
očima ztratil. Ohlíží se po něm, ale pták byl ten tam; i tu teprv viděl, že se
zaběhl. Chce se zpátky vrátit, ale tím více bloudí; najednou se octne v údolí,
z něhož neví kudy kam. Hladový a během celý unaven sedne na zem a začne plakat.
„Ach že jsem se dal tak daleko zavést! Jakpak se teď domů dostanu? Co řekne
otec a matička?“</p>

<p class=e-bookprzatext>V takovém naříkání zaslechne veselý zpěv nad sebou, a
jak se kouká, kdo to, vidí toho samého ptáka na skále sedět, který ho tak
daleko odlákal. „Počkej, šibale, tobě to splatím,“ pomyslí si Jaromil a honem
se země vyskočí a hledá kámen, by ptáka zabil. Ale ten si z toho nic nedělal a
ani se nehnul. Otvíral tmavý zobáček a tak líbezně zpíval, že i rozzlobený
Jaromil na mstu zapomněl a zpěvce poslouchal. Najednou umlkna slítl dolů a ve
skále zmizel.</p>

<p class=e-bookprzatext>Jaromil, který ho ani s oka nespustil, viděl dobře, kde
se ztratil, a šel blíže ke skále. Tu vidí před sebou uzounký otvor, takže by se
tam velký člověk sotva byl protáhnouti mohl. Nebyl bojácný a směle do skály
vlezl. Asi dvacet kroků se tak šoupal a byl zase venku; ještě krok a zůstal
jako omráčený stát s rukama před sebou sepjatýma. Jak daleko oko vidělo, tak
daleko byla jedna zahrada, jeden ráj; uprostřed stál zámek ze slonové kosti
drahým kamením uměle vykládaný; okolo sloupů, jimiž sem tam ozdoben byl, vinul
se břečtan až k zlatému krovu; na sta květin, jakýchž oko lidské ani nevidělo,
skvělo se na zeleném trávníku, který jako aksamitový koberec celou zahradu
pokrýval. Na stromech, které tam jednak plny ovoce, jednak plny květů stály,
houpali se všelikobarevní ptáci. Mezi tím vším ale hemžilo se množství
malinkých lidí. Mužíci byli v šedivých, ženské v bílých šatech.</p>

<p class=e-bookprzatext>Jaromil nevěděl, kam a nač se má dříve koukat; tu
přiběhlo k němu několik malých děvčátek a jedna z nich řekla: „Proč zde stojíš
a nejdeš mezi nás? Pojď raději a pomoz nám zalívat tamty květiny, budeme potom
s tebou hrát.“</p>

<p class=e-bookprzatext>Nebyl Jaromil tak nevlídný hoch, aby se byl tak hezkým
děvčatům dvakrát dal pobízet; protož ihned s nimi šel. Vedly ho po zahradě, až
skoro k samému zámku, kde z potůčku, který se jako hádě travou plížil, kvítka
zalívaly. „Chvilku s námi zalívej a pak ti ukážeme ještě krásnější květiny a
dáme ti sladkého ovoce.“ To se Jaromilovi líbilo. I nabíraly do malých mušlí
vody a lily na květiny. Jaromil jim ale mnoho nepomohl; za jedno se díval na
kvítky a za druhé na hezounké panenky, jak se po trávě jen vznášely, tvářinky
jim hořely a očka v hlavě jen hrály.</p>

<p class=e-bookprzatext>„Jakpak se jmenuješ?“ ptal se Jaromil té největší, ač
mu sotva po kolena dosahovala.</p>

<p class=e-bookprzatext>„Já se jmenuju Narciska; tamhle moje sestra, ta se
jmenuje Lilie a ta druhá Jacinta;“ tak mu vyjmenovala pěkná Narciska celou řadu
rozkošných jmen svých sester. Když byly s prací hotovy, vzala Narciska Jaromila
za ruku a vodila ho po zahradě. „Utrhni si ovoce, jaké chceš, a jez.“</p>

<p class=e-bookprzatext>To si nedal Jaromil dvakrát říkat, neboť cítil již
trochu hladu; natrhal si chutného ovoce a dosyta se najedl.</p>

<p class=e-bookprzatext>Nebyly tam ale jen ty děvčátka, s kterými chodil, ono
jich tam bylo každých deset kroků hromada, jenže se mu zdála Narciska přece
mezi všemi býti ta nejkrásnější. Viděl také, že mužíci sem a tam běhají,
někteří že jsou v strakatý, jiní jen v šedivý šat přistrojeni, těch si ale
děvčata nevšímaly.</p>

<p class=e-bookprzatext>„Copak je to za lidi, Narcisko?“ ptal se Jaromil své
průvodkyně.</p>

<p class=e-bookprzatext>„Jedni, a sice v tom šedivém šatě, pracují v kopcích,
ti v tom strakatém zase v zahradě a někteří posluhují také králi, který se svou
paní, naší matkou, v tom slonovém zámku zůstává. U vás nahoře prý je ti velcí
lidé jmenují pídimužíci.“</p>

<p class=e-bookprzatext>Jaromil jí na to neposvědčil, nemoha se upamatovat, že
by o nich kdy byl slyšel.</p>

<p class=e-bookprzatext>„Chceš-li,“ řekla zase švítorná Narciska, „dovedu tě ku
králi.“</p>

<p class=e-bookprzatext>„Proč ne, pojď.“</p>

<p class=e-bookprzatext>Poslala tedy sestry napřed a sama šla s Jaromilem
zvolna za nimi. Tyto ji zatím ohlásily a přišly jim zase naproti a vedly je ke
králi a královně.</p>

<p class=e-bookprzatext>Ve velké síni na trůně, který červeným damaškem, zlatem
a diamanty draze vyšitým pokryt byl, seděl král pídimužíků s královnou,
přívětivou a krásnou paní; po obou stranách sedělo a chodilo mnoho mladých paní
a panen.</p>

<p class=e-bookprzatext>„Koho to vedeš, má sličná dcero?“ řekl král k Narcisce,
když Jaromila k trůnu přivedla.</p>

<p class=e-bookprzatext>„Zabloudil sem jeden ze synů světského krále nad námi,“
odpověděla tato. „Dovol tedy, bych mu naši říši okázala a krátký čas mezi námi
pobýti dopřála.“</p>

<p class=e-bookprzatext>„Ty jsi opatrná a moudrá, protož ti prosbu tvou
neodepru; jdi a dělej dle své libosti.“</p>

<p class=e-bookprzatext>Nato přiskočila Narciska k otci a k matce, oba na čelo
políbíc.</p>

<p class=e-bookprzatext>„Chovej se tak, jak ti Narciska poručí, chceš-li zde
zůstati,“ řekl král Jaromilovi, když s Narciskou odcházel.</p>

<p class=e-bookprzatext>Podivilť se Jaromil kráse a nádheře v síních; podlahy
byly kamením všelikých barev, na nichž koberce uměle utkané ležely, vykládané;
stříbrných nádob, jakož i rozličných hraček ze zlata stálo plno na stolích a ve
schránkách, které z drahého dříví pěkně vyřezané byly. Lenošky byly potažené
červeným damaškem a zlatým třepením ozdobené. „Ach vy tu máte krásně jako v
nebi,“ řekl Jaromil k Narcisce; „dovol, bych si do té jedné lenošky sedl, abych
přece věděl, jak si páni hovit umějí,“ a položiv hlavu na měkký lenoch, liboval
si tu velice.</p>

<p class=e-bookprzatext>„Chtěl-li pak bys býti králem?“ ptala se ho Narciska.</p>

<p class=e-bookprzatext>„To věřím, je to hezká věc, míti všeho dost a bez
starosti živ býti. Kdybych se stal králem, byl bych ním jen proto rád, že bych
mohl mít mnoho krásných zahrad, o ostatek bych se nestaral.”</p>

<p class=e-bookprzatext>„To bys byl správným králem. Král musí o celou zem
pečovat, jako otec o své děti, a má tedy více starostí než kterýkoli jiný
člověk; náš král chová nás všecky jako své vlastní děti, žádný neplatí více ani
méně; jak mluví se mnou, tak mluví s každým poddaným, který celý den po kopcích
pracuje; co chce on, to chtějí všickni, a co oni chtějí, to on rád vyplní. A
myslíš, že to všecko patří králi, co zde vidíš? Nikoli, on si k tomu většího
práva nebere než každý jiný; zde si může každý tak pohovit jako on, ten zámek
je pro nás všecky, u jeho stolu jíme všickni. Či myslíš, že by tě tvoji poddaní
milovali, kdyby na tebe pracovat museli a pak vídali, jak ty jejich pracně
vydělané peníze v rozkoších prohejříš, a za to všecko jim sotva k jejich
prosbám milostivě ucha nakloníš? Můj milý hochu, to by z tebe byl špatný král.“</p>

<p class=e-bookprzatext>„Nahlížím,“ řekl Jaromil z lenošky vstana k Narcisce,
která před ním jako kazatel stála, „že jsi mnohem moudřejší ve všem než já, a
chci tebe poslušen býti; nebudu ovšem nikdy králem, ale tvé ponaučení si budu
proto přece pamatovat. Teď ale pojď se mnou zase do zahrady.“ Když tak mezi
těmi květinami a stromy chodili, ptal se Jaromil Narcisky: „Ale pověz mi přece,
čím to je, že u vás zde ty kvítky tak krásné jsou a bez poskvrny?“</p>

<p class=e-bookprzatext>„Poslechni, Jaromile,“ odpověděla průvodkyně, „s těmito
květinami a stromy, co jich zde vidíš, jsme my srostly; to je náš zákon:
vyhyne-li ta zahrada, vyhyne i naše říše; my se tedy nestaráme jen o jednotlivé
květiny, nýbrž o zachování celé zahrady. Protož opatrujem každý strůmek, každé
kvítko a pěstíme a čistíme je od škodného hmyzu. Jsouť i také byliny, které se
závistně okolo květin plazí, dokonalého vzrůstu a krásného květu jim nepřejíce;
ty vypleníme. Máš zde ale také mnoho květin, které, ač méně dokonalé jsou nežli
růže a lilie a jiných více, přece mezi ně také patří, protože mají též dobré
vlastnosti, které se ale, opatruj je jak chceš, přece nedaří; ty jsou nemocné,
a ty máme tamhle ve.zvláštním oddělení. Jsou ale také některé příliš slabé, by
se vzhůru pnuly, jako na příklad břečtan; ty vsadíme ke stromům, by měly
podporu. Jiné zase milují chlad a vodu; vysaď je na sluneční paprsky, a v
okamžení zvadnou; pro ty se vine zde potůček. Žádnou nezavrhnem, každou chceme
zdokonalit, by se všecky krásou skvěly a naše zahrada rájem se stala.“</p>

<p class=e-bookprzatext>Takto poučovala Narciska Jaromila po zahradě s ním chodíc;
když všecko prošli, řekla k němu: „Pojď nyní, povedu tě někam jinam.“ Vzala ho
za ruku a vedla ho cestou, kudy šedivě oblečení pídimužíci chodili. Ze zahrady
šli tmavými chodbami jako pod zemí, až přišli do jedné síně, kde mnoho a mnoho
takových malých mužíků se hemžilo; jedni přebírali zlaté rudy, ti vybírali zase
drahé kameny nebo je jiní ještě dělali ze zlata všelijaké krásné hračky,
jakýchž Jaromil mnoho v zámku viděl; nejvýš u stolu seděl starý mužík a dával
leskné diamanty, granáty a rubíny do zlatých skřínek. Mrzutě mrštil po
Jaromilovi okem.</p>

<p class=e-bookprzatext>Narciska ale k němu přistoupila a scvrklé ruce mu
pohladivši řekla: „Nehněvej se, staroušku, král mi dovolil, bych sem hocha
přivedla.“</p>

<p class=e-bookprzatext>Na ta slova starce Narcisce dovolil, by si všecko
prohlídli. Když celou síň přešli a na ty krásné věci se podívali, které kolem
zdí v přihrádkách sestaveny byly, poděkovali starci a šli ven.</p>

<p class=e-bookprzatext>Z té síně vedla Narciska Jaromila po několika stupních
dolů na zelenou louku. Prostředkem vinul se potok, na jehož vinách se zelenovlasé
víly houpaly. Bílé průhledné roucho, jako z pavučin utkané, splývalo až po
kolena, v hlavě měly z vodních lilií věnce. Malé děvčátka, jak andílkové,
houpaly se na korálových stromkách, jiné zase plavaly o závod v perlových
mušlích, aneb si vespolek hrály. Narciska skočila s Jaromilem do malé, z
černého dřeva pěkně udělané a stříbrem uměle vykládané loďky a zlatým veslem
hravé viny rozhrnovala. Když připlouli mezi víly, ty hned Narcisku obstoupily a
vítaly. Nejkrásnější však z nich vkročila k ní do loďky. Místo liliového věnce
měla na hlavě závoj perlami vyšitý; byloť vidět, že je paní nad druhými. „Kdo
je ten hezký hoch, Narcisko?“ šeptala víla.</p>

<p class=e-bookprzatext>„Zabloudil do naší zahrady, i líbí se mi a chci mu,
dokud u nás zůstati smí, naši říši okázati.“</p>

<p class=e-bookprzatext>„A král ti to dovolil?“</p>

<p class=e-bookprzatext>„Bez jeho vědomí bych to zajisté byla neučinila.“ „Ale
pověz mi, krásná paní, kam ty vody plynou?“ ptal se Jaromil víly.</p>

<p class=e-bookprzatext>„Z nich napájejí se byliny a stromy,“ odpověděla ona,
„jimiž se země vaše zdobí.“</p>

<p class=e-bookprzatext>I podivil se Jaromil kráse všeliké. Lehkonohé víly
kolem obskakovaly a na sličného hocha se usmívaly, nejkrásnější ale pohroužila
se do vody a v okamžení zase vyploula a Jaromilu perlovou mušli podala s těmi
slovy: „Tu mušli schovej si ode mne na památku. Kdyby se stalo, že bys pomoci
mé potřeboval, rozloupni mušli a perlu hoď na zem, tím mě můžeš přivolat.“
Jaromil víle poděkoval a mušli si schoval. Nato se rozloučili a šli dále.</p>

<p class=e-bookprzatext>Teď přišli k paláci, který byl celý z bílého mramoru.
Vešli dovnitř. Byla tam jedna krásná velká síň plná ohně. Zažloutlé a modravé
plameny se v obloucích proplítaly aneb po hladkých stěnách vinuly. Vprostřed
ale byla velká hvězda jako slunce, ta se třpytila bledožlutou září a miliony
jisker z jejích paprsků pršely. Mezi tím tancovaly děti, malé, ale hezounké
postavy; zdálo se, že jsou z nejčistšího krystalu utvořené, neboť byly tak
průhledné, že bylo vidět, jak jim radostí srdéčka poskakujou. „Ale že pak ty
děti v tom ohni neshoří?“ řekl Jaromil k Narcisce.</p>

<p class=e-bookprzatext>„Tak jak ty žiješ na zemi, víly ve vodě, tak žijou tyto
v ohni, bez něhož živy býti nemohou.“</p>

<p class=e-bookprzatext>„A kam jde ten oheň a proč je tady?“</p>

<p class=e-bookprzatext>„Jak je potřeba všemu, co roste, vody, tak je potřeba i
také ohně. Myslíš, že by bylo vaše víno tak ohnivé, kdyby tepla zde nenabylo?“</p>

<p class=e-bookprzatext>Jak tak mluvili, vyběhlo z ohně jedno z malých děvčátek
a pravilo: „Když ti sestra moje dala na památku, vezmi také něco ode mne.“ I
podala Jaromilovi malinkou krystalovou lahvičku, v níž se něco ohnivého
blýskalo. „Dobře to opatruj; budeš-li něco ode mne potřebovat, otevři jen
lahvičku, a já přijdu; jinak jí ale neotvírej.“</p>

<p class=e-bookprzatext>Jaromil poděkoval hořící dívce a lahvičku k mušli
schoval. Nato se odebrali nazpátek.</p>

<p class=e-bookprzatext>„Nyní,“ řekla Narciska, když přišli do zahrady, „můžeš
ještě jednou jít se mnou ke králi, ale pak se musíš od nás rozloučit.“</p>

<p class=e-bookprzatext>„A proč mě vyháníš? Mně se tu u vás líbí; chtěl bych tu
navždy zůstat.“</p>

<p class=e-bookprzatext>„To nemůže být, milý hochu, my zde nesmíme žádného z
vás podržet; vy lidé nejste tak svorni a spokojeni jako my, a protož se mezi
nás nehodíte. A myslíš, že by se ti zde vždy líbilo? Ty bys nezůstal tak
skromný – čím větší bys byl, tím více toužil bys po marném světě, a naše
zahrada zdála by se tobě malá; snad, až svět poznáš, často si na náš život
vzpomeneš.“ Mezi tou řečí přišli k slonovému paláci a vešli do síně, kde král a
královna byli.</p>

<p class=e-bookprzatext>„Jak se ti u nás líbí, hochu?” ptal se král Jaromila.
„Tak dobře, pane králi, že bych tu věčně u vás zůstati chtěl.“</p>

<p class=e-bookprzatext>„To bys musel být tím, čím tyto jsou,“ a přitom ukázal
na lehkorouché malé tvory. „Tak ale se musíš zase nazpátek vrátit.“</p>

<p class=e-bookprzatext>„Ještě chvíli, otče, jej mezi námi nech, pak ho sama
doprovodím,“ prosila Narciska krále. Ten jí to dovolil. Nyní si sedla s
Jaromilem na odpočívadlo a okolo nich shrnula se drobná čeládka s královnou v
čele, a Jaromil musel povídat, jak to je na světě a jak tam lidé žijou. Ale
nikdo se tomu nepodivil, naopak všickni se smáli. Potom dali Jaromilovi
chutného ovoce. Když se najedl, poděkoval sličné královně a králi, rozloučil se
s ostatními a ubíral se s Narciskou ze skvostného zámku. Když z něho vyšli, byl
by Jaromil lítostí plakal, že musí krásnou zahradu opustit; smutně se ohlížel
po rozkošných květinách i zdálo se mu, jako by se každá k němu klonila a s ním
se loučila. Tu šli okolo keře, na němž se mnoho růží skvělo. I nahne jednu
větev k sobě, by si naposledy v té lahodné vůni tvář zkoupal; ale větev mu z
ruky vyklouzne, keř se zatřese a tisíc růžových listů se na něho sesype. I
nabere jich do hrsti a dá do kapsy. „Ty si nechám na památku z vaší zahrady,“
řekne k Narcisce.</p>

<p class=e-bookprzatext>„Jen si je dobře schovej,“ odpoví tato. Po chvilce přišli
ku skále, kterouž se Jaromil do zahrady dostal. „Nyní,“ řekla Narciska, „se
musíme rozloučit, ty půjdeš do světa, já zůstanu zde. Tu máš zlatou pecku;
budu-li ti moci být někdy v něčem nápomocna, tedy ji rozloupni a jadýrko hoď na
zem; tím mne zavoláš. Až do té doby ji měj schovanou. Pamatuj si ale, že do své
smrti žádnému povědět nesmíš, kde jsi byl, sice bys nás i sebe udělal
nešťastnými.“</p>

<p class=e-bookprzatext>„Neboj se, Narcisko, ode mne se nikdo o vás nedoví.“</p>

<p class=e-bookprzatext>Nato mu podala Narciska pravou ruku a levou se dotkla
skály. Skála se otevře, Narciska zmizí, a on stojí samojediný v širém poli.
Nebylo tu ani lesu, ani skály, kudy tam vešel, a těžko bylo mu najít cestu k
domovu. I viděl nedaleko před sebou pásti se dobytek a ještě dále několik
chaloupek, kousek pole a zahrádku, kde lidé pracovali. K těm tedy Jaromil
zaměřil, by se jich na cestu k domovu poptal. Když přišel k prvnímu člověku,
který na poli plel, zeptal se ho: „Prosím vás, nemůžete mi povědět, na které
straně je Černý les a jak daleko k němu?“</p>

<p class=e-bookprzatext>„Černý les, ten je tamhle na té straně, ale jak daleko
k němu, to vám, mladíku, nemohu říci; bude to asi hezký kus cesty, neboť když
sem uhlíř Matěj uhlí vozíval, trvalo to den sem a den tam.“</p>

<p class=e-bookprzatext>Když slyšel Jaromil jméno svého otce, byl rád a ptal se
dále: „Copak vám ho již nevozí?“</p>

<p class=e-bookprzatext>„A jak by vozil, když ho tam více není? Před desíti
lety se mu ztratil sedmiletý chlapec, jeho jediná radost; asi za rok, když
hocha nikde nalézt nemohli, prodal Matěj chalupu a šel do jednoho města; jak se
jmenuje, to jsem už zapomněl. Povídal, že se tam také vyživí a že snad spíše
syna tam najde.“</p>

<p class=e-bookprzatext>S podivením poslouchal Jaromil a pozoroval, že
vysokorostlému muži až po ramena dosahuje. „Deset let tedy byl jsem tam,“
pomyslil si, „a mně se to zdá jen několik hodin.“</p>

<p class=e-bookprzatext>„Vy jste snad starého Matěje znal?“ vytrhl sedlák
Jaromila z přemejšlení.</p>

<p class=e-bookprzatext>„Ano; já jsem jeho bratra syn a přišel jsem ho
navštívit, a teď se mi radost zkazí.“</p>

<p class=e-bookprzatext>„I copak byste si tak naříkal? Není-li zde, je jinde,
konec světa jistě nebude. Zde tou cestou jel do města; jděte za ním a také tam
přijdete. Kdo ví, jestli se s ním někde neshledáte. Dnes ale je již pozdě;
Chcete-li, zůstaňte u mne přes noc a časně ráno vás kus cesty vyprovodím.“</p>

<p class=e-bookprzatext>S radostí přijal Jaromil návrh poctivého sedláka a šel
s ním do jeho chaloupky. Žena a dvě děti jim vyběhly naproti a Jaromila
přivítaly. Mezitím co selka večeři chystala a sedlák .y domě dohlížel, zůstal
Jaromil s dětmi sám v malé sedničce. Z počátku si jich Jaromil nevšímal,
protože pořád ještě sám s sebou co dělat měl; za chvilku ale ohlídna se po sednici,
viděl děti v malém koutečku stát a bázlivě na sebe hledět; i zavolal je k sobě.
Když se osmělily, přistoupil hoch k Jaromilovi a sedl mu na klín. Tu něco v
kapse zacinkalo, a Jaromil vytáhl plnou hrst zlatých peněz. „I proboha, kdo mi
ty peníze dal?“ pomyslil si Jaromil, ale tu si vzpomněl, že si do té kapsy ty
růžové listy strčil a že je snad dobrotivé víly v peníze proměnily, by nemusel
na cestě nouzi trpět. I vzal dva z nich a dal je dětem. Plny radosti běžely
tyto k matce a dar ukazovaly. „Ženo,“ řekl jí sedlák, když peníze viděl, „to je
jistě nějaký pán a jen tak za sedláka přestrojen; koukni se, je to ryzí zlato;
ať mu dobrou večeři ustrojíš a měkce usteleš.“ Nato šel k Jaromilovi, aby mu
poděkoval; ten ale pravil: „Chcete-li mi nějakou službu prokázat, zaopatřte mi
jiné šaty, já vám je dobře zaplatím.“ Měli Jaromil šaty, jak byl z domu vyběhl,
a musel v nich ovšem tuze dětinsky vypadat.</p>

<p class=e-bookprzatext>„I s radostí,“ řekl ochotný sedlák a odešel.</p>

<p class=e-bookprzatext>Netrvalo to dlouho, než se s oděvem vrátil. Když se
Jaromil oblékl, bylo mu to jak by ulil. S radostí zaplatil sedlákovi
dvojnásobně, povečeřel a šel spat. Ráno za svítání vydal se Jaromil na cestu.
Za několik dní přišel do jednoho městečka, kde se dověděl, že odtud do hlavního
města není daleko. Byl tomu rád, neboť ho již chůze mrzela. Jakmile do města
vkročil, vešel hned do jedné hospody, by si pohovil. Bylo tam plno lidu;
Jaromil si sedl do koutka a poslouchal, co se povídalo. Tu slyšel, že má král
jedinou dceru, která je němá, slepá a celá neduživá ji již nikdo pomoci nemůže.
„Už to s ní trvá sedm let; vypravoval jeden, „ze všech končin světa byli tu
lékařové, ale žádný ji neuzdravil. Loňského roku byl král u toho vyhlášeného
poustevníka v černých lesích a ten mu něco poradil, ale to prý není k dostání.“</p>

<p class=e-bookprzatext>Jaromil dával na řeč dobrý pozor. „To by bylo něco pro
mne,“ myslil si; „což kdybych šel ku králi a žádal aby mě za zahradníka do
služby přijal?“ S tou myšlénkou odebral se Jaromil na lože; a opravdu se
mu,zdálo, že je královským zahradníkem, jak si byl přál. Ráno vstal, zaplatil
hospodskému, zeptal se ho na cestu ke královskému zámku a pak tam s chutí
kráčel. Bylo to nádherné stavení, s jedné strany cele zahradou ohražené. Nebylo
tam hluku a běhu, jak to obyčejně při dvořích bývá. Všude byly koberce
prostřeny, aby se kročeje po klenutých síních nerozléhaly, i po dvoře leželo
černé sukno, aby nebylo dusot koňů a rachot vozů slyšet. Černě byli všickni
sloužící ustrojeni, kteří jako duchové po dvoře chodili, okna byla ještě
zastřena. Když Jaromil do zámku vešel, bylo časně, žádný si ho nevšimnul a on
se také žádného ptát nechtěl, protož se zatím na lavičku nedaleko zahradních
dveří usadil.</p>

<p class=e-bookprzatext>Neseděl dlouho, tu přišel stařičký muž s lopatou okolo
něho k zahradním dveřím, které si klíčkem otevřel a opět za sebou zavřel.
Jaromil viděl skrze skulinu, jak se stareček po záhoně hmoždí a jak perná mu ta
práce přichází; zaklepal tedy na dvéře a zvolal: „Odpusťte, já vidím, že jste
na tu práci tuze sešlý, dovolte, bych to za vás udělal; já jsem také zahradník,
dlouho jsem ale byl na cestách a své umění zanedbal, tuším však, že to přece
půjde. Kdybyste snad později nějakého pomocníka potřeboval, šel bych rád k vám
do služby.“</p>

<p class=e-bookprzatext>Stareček se na něho přívětivě podíval a odpověděl: „Mám
to rád, když se člověk sám práce chápe, aniž ho k ní nutit třeba; kdyby to
pouze na mně záleželo, vzal bych tě hned do práce, ale já musím dříve s králem
mluvit a to má své obtíže.“</p>

<p class=e-bookprzatext>„A jaké?“ tázal se Jaromil.</p>

<p class=e-bookprzatext>„Neslyšel jsi nikdy o nemocné dceři našeho krále?“</p>

<p class=e-bookprzatext>„Slyšel jsem o ní včera večer v hospodě,“ odpověděl Jaromil,
„a také, že král se svým zármutkem o samotě hodiny tráví.“</p>

<p class=e-bookprzatext>„Tak jest. Srdce mě bolí,“ pravil starec, „pomyslím-li,
že ani chodit nemůže, někdy jen trochu v sesli sedí, aneb se do zahrady snésti
dá. Já jí často trhával kvítka, když ještě co zdravé děcko kolem mě
obskakovala, a protož se teď ani bez bolesti na ni podívat nemohu. Rád bych
konec světa šel, kdybych věděl, že to najdu, co by jí pomohlo.“</p>

<p class=e-bookprzatext>„A copak to je?“ ptal se Jaromil.</p>

<p class=e-bookprzatext>„To ti ještě povědět nemohu, až jestli se králi zalíbíš
a do služby přijat budeš. Dokud nebyla princezna nemocna, pracovalo jich zde
více, nyní ale nesmí krom mě žádný do zahrady kročit. Počkej tedy, až jak král
rozhodne.“</p>

<p class=e-bookprzatext>Stareček odešel. Jaromil vzal lopatu a ryl místo něho.
Netrvalo to dlouho, než se zahradník vrátil. „Nesu dobrou zprávu; máš jít hned
se mnou ku králi, snad tě na mou přímluvu podrží.“</p>

<p class=e-bookprzatext>Když přešli dlouhou světlou chodbu a několik pokojů,
vešli do královské ložnice, kde se zármutkem sklíčený otec procházel. Když
Jaromil se zahradníkem vešel, pokynul král, aby blíže přistoupili, a hledě
dlouho na Jaromila od hlavy až k patě ho měřil a pak se ho na jeho život
vyptával. Neohroženě odpovídal mu Jaromil. Co se však týkalo podzemního zámku,
to ovšem zamlčel.</p>

<p class=e-bookprzatext>Spokojen jsa král řekl konečně: „Nu dobře, já si tě
podržím; musíš ale celý den sám a sám v zahradě pracovat, nesmíš nikam chodit,
leč ke starému Boršovi, a nikomu povídat, co uvidíš a uslyšíš.“</p>

<p class=e-bookprzatext>„To bych byl udělal, kdybyste mi to, pane, ani nebyl
poručil; myslím, že budete se mnou spokojen.“ Nato se králi poklonil a s Boršem
odešel.</p>

<p class=e-bookprzatext>„Teď, starečku, buďte tak dobrý a ukažte mi, co mám
dělat.“ Šel tedy starý Boreš s Jaromilem po zahradě a, když ho všude provedl a
všecko mu pověděl a ukázal, řekl ještě: „Teď ti to odevzdávám; budeš-li ode mne
co potřebovat, přijď jen, já zůstávám tamhle u vrat v tom zeleném domku.“</p>

<p class=e-bookprzatext>Jaromil starci za všecko poděkoval, a když odešel, vzal
své zahradnické nářadí a šel po své práci. Bylo k poledni; tu se otevřely
zámecké dvéře, které z princezniných pokojů do zahrady vedly, a několik ženských
neslo v sesli měkce vycpané nebohou nemocnou. Jaromil byl nablízku a květiny
okopával; ale jak ženské spatřil, nechal všeho být a zašel dále do zahrady,
aniž se dříve okázal, dokavad neslyšel, že se vzdálily. Když se to královna a
král dověděli, líbilo se jim to velice, i počali Jaromilovi již docela
důvěřovati; často volala jej pak královna k sobě, i když dcera v zahradě byla,
a on musel princezně květiny nosit a sesli nimi krášlit. Tu viděl tedy Jaromil,
že její pravidelná tvář byla zohyzděna, oči zavřeny, jen když ústa otevřela,
bělely se v nich dvě řady perliček. Bylo Jaromilovi líto té mladinké květinky,
takže ji neustále měl před očima. „Ale,“ pomyslil si jednoho dne, „vždyť starý
Boreš ví, co by jí pomohlo, a on mi přislíbil, že mi to poví; toť se ho co
nejdříve zeptám.“ A také když se s ním sešel, byla to jeho nejprvnější otázka.</p>

<p class=e-bookprzatext>„Teď už ti to mohu povědět. Nedaleko odtud je les,
který se daleko pod zem táhne, tomu říkají Černý les.</p>

<p class=e-bookprzatext>V tom bydlí velmi učený a již starý muž, k němuž z daleka
široka lidé na poradu chodí; jednou jsem se o něm též králi zmínil a prohodil,
kdyby snad také stranu princezny s ním se poradil, a on uposlechl. Musel jsem
se vyptat na cestu. Když jsme k němu přišli, zůstal s králem samoten, a jak mi
potom král vypravoval, vyptal se na všecko o dceři a odešel; za chvíli přišel
zase zpátky a prováděl všelijaké čáry; tu se prý ukázala před nimi krásná paní,
jíž se starý poustevník ptal, čím je možná dceru královu uzdravit, a ta dala za
odpovědi ,Ze stříbrného potoka nabude čistoty těla, ze živého ohně nabude zraku
a z jablka mluvícího stromu nabude řeči. Posuď sám, jestli je něco takového na
světě? Co se král již naptal, ale všecko nadarmo. Kdo jí pomůže, tomu chce dát
půl království a třebas i dceru, tak mi řekl.“</p>

<p class=e-bookprzatext>Jaromil nic neodpovídal, ale dobře si slova
zahradníkova pamatoval a pořád v duchu přeříkával, až si vzpomněl na ty památky
z říše pídimužíků, které vždy u sebe nosil. „Voda tedy, oheň a mluvící strom jí
mohou pomoci? Což kdybych poprosil ty dobré víly, aby ji uzdravily? Ony pěstí
kvítka s takovou péčí, jistě že se i nad tou ubohou smilují.“ Na té myšlence se
tedy ustanovil a s pevnou důvěrou přistoupil druhý den ke králi.</p>

<p class=e-bookprzatext>„Co žádáš, Jaromile?“ ptal se král, když k němu vešel.</p>

<p class=e-bookprzatext>„Pane můj, jestli tolik důvěry ke mně máte, byste mi
princeznu svěřil, já vám ji uzdravím.“</p>

<p class=e-bookprzatext>„Ty že bys ji uzdravil?“ ptal se král s podivením.
„Proč jsi to již dávno neřekl?“</p>

<p class=e-bookprzatext>„Protože jsem nevěděl, co jí pomůže.“</p>

<p class=e-bookprzatext>„A nyní to víš?“</p>

<p class=e-bookprzatext>„Vím; starý Boreš mi to pověděl. Chcete-li ji zdravou
vidět, musíte mi ji na tři dni svěřit, a nesmíte zkoumat, co se díti bude, sice
by to všecko nic platno nebylo.“</p>

<p class=e-bookprzatext>„Dobře, Jaromile; vezmi si ji na starost, a jestli
ji&nbsp; uzdravíš, dám ti, co budeš žádat, ať je to třeba celé moje
království.“</p>

<p class=e-bookprzatext>Jaromil odešel a král šel ke královně, by ji tou
radostnou zprávou potěšil. Jak o tom královna slyšela, lama k Jaromilovi běžela
a chtěla, by s ní do zámku šel a v zahradě více nepracoval; ale on jí
poděkoval, vymlouvaje se, že si musí v zahradě právě všecko připravit. Opravdu
také ohradil si jedno místo stranou, by tam žádný hleděti nemohl.</p>

<p class=e-bookprzatext>Druhý den přijal od královny nemocnou dceru, která o
tom nic nevěděla, neboť tiše spala. Jaromil ji vzal lehounce do náručí a donesl
ji do zahrady; tam ji položil do trávy. Nyní vytáhl z kapsy mušli, a když ji
rozloupl, vyndal velkou krásnou perlu. Srdce mu strachem tlouklo,, když ji na
zem hodil. Chvilku zůstala perla v trávě ležeti, pak se ale pomalu tratila, až
konečně zmizela. Tu vyhrkne na tom místě pramen, vysoko se vzpíná a v oblouku
tisícerých perel na trávu padá, – ale není to již tráva, je to hlubina jediné
velké mušle, do kteréž pěnivým hrkotem perly padají. Tu vyplyne ze
stříbropěnných proudů bledá paní, viny s divou radostí okolo ní se shluknou a
líbají sněhové rámě její. Slunce barví duhovitě padající proud, který všecky
své perly královně k nohoum sype a mokré její kadeře krášlí. – Jaromil poznal v
bledé paní královnu víl a dárkyni mušle; i přistoupil blíže k ní a pravil: „Tys
byla milostna a řeklas mi, kdybych pomoci tvé jedenkráte potřeboval, bych tebe
perlí, kterous mi dala, zavolal; nyní přišel čas, ne pro mne, ale pro tuto
ubohou: má se prý v stříbrném potoce koupat, by čistoty těla nabyla. Vyplň tedy
slib svůj a pomoz jí.“</p>

<p class=e-bookprzatext>„Nuže,“ odpověděla síla, „podej mi sem princeznu.“</p>

<p class=e-bookprzatext>Jaromil vzal Boleslavu a do vody ji položil. Víla ji
vzala a do svého pěnivého lože pod perlový splav s ní zmizela. Ruce maje
sepjaté, tělo k vodě nakloněné, stál Jaromil a neodvratně do kotliny se díval,
brzo-li víla s Boleslavou vyplyne. Netrvalo to dlouho a bledá víla se opět
zjevila s překrásnou pannou. Jaromil pln radosti přistoupí ke kraji mušlové
kotliny a na vlnách se přihoupá královna k němu, pannu mu do náručí vloží a
praví: „Zde máš svou nevěstu; buď zdráv, o mně však pomlč až do smrti.“</p>

<p class=e-bookprzatext>Jaromil chtěl dobré víle děkovat, ta však po těch
slovech se ztratila, a po krásném vodopádu nezůstalo jiné památky než tisíce
krůpějí, jimiž bujné viny zelený trávník pokropily. Snad by to byl Jaromil
všecko za pouhý sen měl, kdyby nebyl Boleslavu tak krásně změněnou v rukou
držel. Ještě spala, a protož ji položil zase tiše na trávu a běžel do zámku pro
sesli a pro jídlo, které mu pro ni do pokoje uchystati měli. Když se s tím
vrátil, probudila se princezna, a cítíc se neduhu zproštěna, nedala si tuze
sloužit, ale pojavši ruku Jaromilovu, pobízela ho k procházce. Ochotně vodil ji
po zahradě, kde jako děcko po jeho boku poskakovala a laskavá slova
poslouchala, jimiž ji těšil a brzké uzdravení přisliboval.</p>

<p class=e-bookprzatext>Tak ušel první den. S jakou radostí Jaromil druhý den
vstával, snadno si pomyslit můžeme, neboť měl jistou naději, že uzdraví dívku,
která mu nade všecko drahou býti počínala. Druhého dne tedy časně ráno, když
ještě spala, snesl ji opět Jaromil do zahrady, vytáhl lahvičku a s mnohem větší
důvěrou ji otevřel. Sotvaže stříbrnou zátku odňal, promění se lahvička v
ohnivou kouli, která tisíc a tisíc jisker kolem dokola hází; plameny
modrojasné, červené a žluté z ní vypryskují a co skvoucí fábory v krásných
paprscích se proplítají. Již se počíná planoucí koule rychleji a rychleji
točit, a Jaromil spatří v ní dívku, která mu lahvičku dala. I přistoupí k ní
blíže a praví: „Nehněvej se, že jsem tvého daru tak brzy použil; hleď, ta ubohá
zde je slepá a může prý jen živým ohněm zraku nabýt; vzpomněl jsem si hned na
tebe a doufal, že jí pomůžeš.“</p>

<p class=e-bookprzatext>Přívětivě usmála se dívka na jeho prosbu, a prstíčkem
mu zahrozíc, vyskočila z koule, sklouzla po paprskách ke spící Boleslavě,
zlehka se k ní naklonila a růžově průhledným prstem dotkla se očí dívčiných. Ta
náhle prozřela; ale ani hořící pannu ani ohnivou kouli již nespatřila. Dvě však
z těch tisíc jisker zůstaly v Boleslaviných černých očích a roznítily plamen v
Jaromilovu srdci. Udivena, plna radosti vyskočila Boleslava a první pohled padl
na Jaromila; jednu ruku položila na ústa, jako by mu ukázati chtěla, že by mu
ráda slovy děkovala, kdyby mluvit mohla, druhou vzala jeho ruku a chtěla ji
líbat.</p>

<p class=e-bookprzatext>„Nikoli; krásná panno,“ řekl Jaromil, rychle ruku od.=
táhna, „já toho nezasluhuji; jsem dosti odměněn pohledem na tvou andělskou
tvář. Nyní jen pojď, abych ti zahradu okázal, kde uvidíš, jak stromky vyrostly,
které jsi co děcko se starým Boršem sázela.“ S libým úsměvem poslouchala ho
Boleslava a procházela se s ním po zahradě. Tu k růži klekla, vroucně ji líbala
a kráse její se obdivovala; tu zůstala stát u rybníka a koukala se na malé
zlatoušky, tam zase sedla pod košatou jabloň a Jaromil trhal jí a házel do
klína chutné jablka.</p>

<p class=e-bookprzatext>Tak jim ušel druhý den. Večer šla Boleslava do svých
pokojů a on zůstal v zahradě. Nemohl však usnout; neustále měl obraz sličné
princezny na mysli. „Ach, co mi to platno, že ji miluji, ona přece mou nikdy
nebude; ovšem že král řekl, kdo ji uzdraví, tomu že dá, co bude žádat, třeba ji
samu; ale kdo ví, zdrží-li slovo?“ Takové myšlénky trápily zamilovaného
Jaromila. O strom podepřen stál tu a díval se do oken, kde milenka odpočívala,
a počal zpívat. Zvučně, vábně rozléhala se píseň jeho po zahradě, zaznívala
nahoru do oken a přilákala Boleslavu k pěvci. Ukazovala mu, že nechce v zámku
být a že raději v zahradě zůstane. Se všech stromů a keřů sebral tedy Jaromil
vonné lupení, aby milence měkké lože pod květoucí jabloní ustlal. Když ulehla,
přikryli ji větérkové růžovým květem z jabloně, slavík ji ukolíbal a láska ji
střežila. Sladce usnula.</p>

<p class=e-bookprzatext>„Teď,“ pomyslil si Jaromil, „zavolám ještě Narcisku.
Boleslava spí, jsem tedy jist, že ji neuhlídá.“ Slavík umlkl, větérkové ulehli,
měsíc se schoval, jen hvězdy na temnošerém nebi se třepetaly. Jaromil popošel
trochu dále od Boleslavy, vyndal pecku, rozloupl ji a jádro z ní hodil na zem.
Tu se osvětlí jasnou růžovou září tmavý háj a na místě, kam jádro padlo, vypučí
ze země zelená ratolest, výše a výše roste, a před Jaromilem stojí tu strom
plný květů, na jehož vršku spatří krásnou Narcisku. Na každém listu, v každém
květu houpají se zlatovlasí bůžkové, všickni potichu mezi sebou šepotají,
větérkové se budí, hájem vanou a líbají růžové tvářinky jejich.</p>

<p class=e-bookprzatext>„Co ode mne žádáš?“ ptala se jemným hláskem Narciska
Jaromila, který tu v němém úžasu stál.</p>

<p class=e-bookprzatext>„O tys předobrá, Narcisko,“ řekl Jaromil, „a jistě mou
prosbu neoslyšíš. Hleď, to krásné děvče, co zde spí, je němé a dříve
nepromluví, dokud z mluvícího stromu jablko nesní; smiluj se a uzdrav ji!“</p>

<p class=e-bookprzatext>Na prosbu Jaromilovu utrhla Narciska se stromu poupě,
dechla naň jednou, ono se rozvilo, dechla po druhé, květ opadal, dechla po
třetí, a již držela v ruce jablko tak pěkné, jako by je vymaloval. To pak
pustila se stromu dolů a řekla: „Zde máš žádané jablko, uzdrav ním svou
milenku: o nás však, chceš-li v štěstí setrvat, do smrti nemluv.“ Po těch
slovech rozlívalo se po háji čarovné jasno, takže Jaromil do růžového plamene
patřiti nemoha, oči si zakrýt musel. Tu slyší v dáli libý zpěv, poslouchá,
odkryje oči, – ale ani záře, ani stromu více nevidí; vždy jemněji, vždy
toužebněji zaznívá zpěv, až konečně jako poslední tón harfy dozní. Je zase
ticho; jen větru vání šumí zahradou; budí zesnulá kvítka a šeptá jim báji o
čarovném stromu.</p>

<p class=e-bookprzatext>Jaromil maje kouzelné jablko v ruce, sedí nedaleko
Boleslavy, láskou a nadějí opojen. Tu padne lístek na podřimujícího slavíčka, ten
zvedne hlavinku a počne klokotným hlasem zpívat, až Boleslavu, probudí.
Jaromil, přistoupiv blíže k procitlé panně, pravil: „Ten čas, co jsi spala,
nalezl jsem nejkrásnější jablko z celé zahrady.“ A Boleslavě jablko podávaje
pravil, aby je snědla. „Je to snad poslední chvíle,“ pravil smutně, „kterou
spolu trávíme, neboť uzdravená sličná princezna nebude více se sprostým
zahradníkem tak důvěrně smít zacházet jako dříve.“</p>

<p class=e-bookprzatext>Vtom Boleslava vykřikla a přetrhla jeho další řeč. „Co
se to se mnou stalo? Já mohu mluvit; o jistě, tys mě tím divotvorným jablkem
uzdravil! Jaromile, dobrodinče můj, jak se tobě odměním? Tys právě nyní takovou
myšlénku projevil, která mne bolela. Co si o mně myslíš? Aneb se snad můžeš
domnívat, že by můj otec byl tak nespravedlivý a se tobě za tu nesplatitelnou
službu tak špatně odměnil?“ Tak mluvila rozčilená princezna, za obě ruce
Jaromila držíc.</p>

<p class=e-bookprzatext>„Mohu prý za tvé zdraví celé království žádat, řekl
tvůj otec, já ale nežádám jeho pokladů; to, co by mě učinilo na věky šťastným,
toho požádat nemohu.“</p>

<p class=e-bookprzatext>„A co by to bylo?“ ptala se tiše Boleslava a krev jí
tváře polila, neboť tušila jeho odpověď.</p>

<p class=e-bookprzatext>„Tebe, krásná panno, bych si od krále vyžádal a nic
jiného bych na světě nechtěl.“</p>

<p class=e-bookprzatext>Její odpověď přehlučela píseň slavíkova, ale Jaromil to
tiché „ano“ přece zaslechl.</p>

<p class=e-bookprzatext>Pobyli ještě blahou chvíli v zahradě, až pak Boleslava
do zámku odešla. Jaromil zůstal v zahradě a položil se na to místo, kde milenka
spala. Skrývaje tvář do vonných listů, opakoval si každé slovo, co s ní byl
mluvil, a v tom milém přemejšlení usnul.</p>

<p class=e-bookprzatext>Tu se mu zdálo, že stojí v nádherné velké síni, do
polou samými věnci z nejkrásnějších květin ozdobené, od polou ale nebylo nic
vidět pro samou mlhu, která jako růžová záclona po síni rozprostřena byla. Najednou
se ale vyjasnila, a on spatřil zlatý trůn, na kterémž seděla panna neobyčejné
krásy drahým šatem přioděná. I přikročí blíže a pozná v ní Boleslavu, která mu
kyne, aby se vedle ní posadil. Tu se na jedné straně rozstoupí zeď a mezi
čtyrmi zlatými oblouky je vidět čarokrásnou zahradu, kde vprostředku slonový
zámek stojí. Jako u vidění hledí Boleslava do ní, ale Jaromil ji brzy poznal.
Byla to ta sama, v níž mu deset let tak rychle uprchlo. Tu se vyhrne ze zámku
množství bůžat s věncemi a kvítím, v čele kráčí Narciska a vedle ní nesou dvě
vily na hedvábných polštářích dvě koruny. Všickni se blíží k trůnu, kde milenci
sedí, a při libém zpěvu kvítím ho věnčí. Narciska bere první korunu z růží a
lilií, blíží se k Boleslavě, a na černé kadeře ji kladouc, praví: „Lépe než
zlatá sluší tobě koruna z těchto kvítků, jsouť obraz tvé duše. Dej pozor, by
nikdy neuvadly.“ Nato přikročí druhé bůže a podává Narcisce korunu zlatou. Tu
kladouc na hlavu Jaromilovu, řekne jemu: „Nyní jsi, Jaromile, králem; zůstaň
však dobrého srdce a spravedlivé vůle, často sobě připomeň slova, kteráž jsem
tobě ve slonovém zámku při posledním rozchodu řekla, pak budeš šťastný.“ Po
těch slovech mu vdechla políbení na čelo, a on se probudil. Myslil ale, že
pořád ještě sní, když svou královnu před sebou státi viděl.</p>

<p class=e-bookprzatext>„Jsem tu již chvíli,“ řekla Boleslava, „a čekám, až se
probudíš, bychom šli k rodičům.“</p>

<p class=e-bookprzatext>„Ach, já měl krásný sen,“ pravil Jaromil a počal
vypravovati, co ve spaní viděl.</p>

<p class=e-bookprzatext>„O totě dobré znamení,“ řekla Boleslava, když jí
poněkud sen pověděl, a pobízela, by šli rychle k rodičům.</p>

<p class=e-bookprzatext>Ale Jaromil spletl dříve věnec z růží a lilií, a teprv
když milenku ním ozdobil, vedl ji uzdravenou ke králi a královně. S toužebností
očekávali rodiče třetí ráno a dvořenínové stáli kolem v královských síních v
hojném počtu, by uzdravenou dceru svého krále viděli. Tu se otevrou dvéře z
princezniných pokojů a jimi vstoupí Jaromil s Boleslavou. Všickni ustrnuli nad
krásou panny tak, že Jaromil s ní až k samému králi a královně přistoupil a
nikdo ani hlasu nepozdvihl. „Zde, králi můj, je tvá dcera,“ pravil Jaromil.</p>

<p class=e-bookprzatext>Boleslava padla rodičům v náručí, a tu teprv strhlo se
radostné jásání, až se to po celém zámku rozléhalo.</p>

<p class=e-bookprzatext>„Žádej, co chceš,“ řekl blažený otec, „a kdyby to celé
moje království bylo, dám ti je.“</p>

<p class=e-bookprzatext>„Co by mi prospělo království a všecky poklady, když by
mě srdce bolelo? Dejte mi vaši dceru, a já vám budu clo smrti děkovati.“</p>

<p class=e-bookprzatext>Král se na chvilku odmlčel, ale když viděl, že i
Boleslava k němu a k matce prosebně hledí, nechtěl ji zarmoutit, a pojav ji za
ruku, k Jaromilovi ji vedl, řka: „Vezmi tedy můj nejdražší poklad a buď mým
nástupcem.“ Dvořané plesali a lid jásal. Tu přišel k mladým zasnoubencům starý
Boreš a plakal radostí, takže ani jediného slova vyřknouti nemohl. Zatím
poručil starý král, by se slavné hody přistrojily, ku kterýmžto množství hostů
sezval. Celý den chodili se lidé na uzdravenou nevěstu dívat. Když seděla u
stolu, přišel také starý muž a tlačil se kpředu, by svého nastávajícího krále
viděl, o němžto šla pověst, že je uhlířův syn a že jako malý chlapec z domu
ušel. Konečně prodral se až k mladému králi a počal mluviti: „Odpusťte, pane
můj, že k vám s prosbou přicházím; lidé praví, že jste syn uhlířův, povězte mi
pak, zdali to pravda?“</p>

<p class=e-bookprzatext>„Ovšem že jsem; uhlíř Matěj z Černého lesa je můj
otec.“</p>

<p class=e-bookprzatext>„A ten jsem já!“ vzkřikl starec, pustil hůl, o kterou
se podepíral, z rukou a padl synu do náručí.</p>

<p class=e-bookprzatext>„A kde je matka?“ ptal se Jaromil, když se otec poněkud
vzpamatoval.</p>

<p class=e-bookprzatext>„Ta je mrtva; do smrti toho litovala, že tě tak šidila,
až jsi pro ni z domu utekl.“</p>

<p class=e-bookprzatext>Jaromil mlčel a nechal otce při tom, neboť nesměl
beztoho nikdy vyjevit, kde ten čas strávil. Nato posadil otce mezi sebe a
nevěstu, která ho též i s rodičemi upřímně přivítala. Den se vesele skončil a
na druhý slavila se svatba. Když mladého krále korunovali, měl on korunu
zlatou, Boleslava však onu z růží a lilií, aby se mu sen vyjevil. Panovalť
spravedlivě, mírně a rozumně, a slova Narcisčina nikdy z paměti nepustil. S
upřímným srdcem přál mu lid jeho dlouhé panování, neboť byl on více otcem nežli
králem.</p>

<p class=e-booknadpis20><a name="_Toc340653380">O třech zaklených psích</a></p>

<p class=e-bookprzatext>Byl jeden sedlák, ten měl dvě děti, syna a dceru. Každý
myslil, že je bohatý, ale mejlili se: nebo když synovi třiadvacet a dceři
dvacet let bylo a otec jim umřel, nezůstalo po něm nic více než tři ovce a
trocha dluhů. Matka jim hned z mládí zemřela. Co nyní počít? Peněz nebylo a
jíst se chtělo.</p>

<p class=e-bookprzatext>„Musím, do světa,“ řekl bratr k sestře, „těch několik
grošů, co mám, dám ti na předivo, abys mohla příst, nechceš-li jít k strejci
polesnému do služby; ty tři ovce ale vezmu pro sebe a v nejbližším městě je
prodám, abych měl přece něco na cestu.“ Druhý den se rozžehnal se svou sestrou
a odešel.</p>

<p class=e-bookprzatext>Bylo již pod večer, když přicházel k jednomu městečku.
Cítil, že má hlad, i chtěl si trochu odpočinout. Ovce se zatím pásly a on
okusoval kůrku, kterou si ráno do kapsy strčil. Tu přišel k němu řezník se
třemi psy.</p>

<p class=e-bookprzatext>„Kampak jdete, mládenče, s těmi ovcemi?“ ptal se
přívětivě řezník.</p>

<p class=e-bookprzatext>„I jdu do světa,“ odpověděl Vítek (tak se jmenoval ten
chasník), „bych si štěstí hledal; po otci nemám nic než ty tři ovce, které chci
ve městečku prodat, abych měl něco na cestu.“</p>

<p class=e-bookprzatext>„To je jiná,“ řekl řezník, „ale kdybyste nechtěl právě
peníze v rukou mít, to bych vám něco jiného poradil.“ „Nu jen mi to povězte;
proč bych něco lepšího nevzal? Copak to je?“</p>

<p class=e-bookprzatext>„Abyste mi dal ty ovce a já vám dám ty psy.”</p>

<p class=e-bookprzatext>„Nu, to bych si pomohl! Copak bych s těmi žrouty
dělal?“</p>

<p class=e-bookprzatext>„Jen pomalu, brachu, vždyť ani ještě nevíte, co ti psi
umějí. Hleďte – tenhle černý se jmenuje Lámej; proč ho pošlete, to vám přinese,
železo rozláme a padesát mužů v okamžení roztrhá. Ten zrzavý se jmenuje Trhej;
železo ovšem neláme, ale všecko vám také přinese a sto mužů roztrhá jako
hračku. Ten bílý se jmenuje Pozor a rozumí všemu, co mu řeknete, na všecko dá
pozor a všeho si všimne. Nikdy vás jeden ani druhý neopustí, leč byste je
poslal přes hranice, odkud se dříve vrátit nemohou, až na tuhle píšťalku
zapískáte; potom jsou tu ale hned.“</p>

<p class=e-bookprzatext>„Totě všecko dobře,“ řekl Vítek, „ale když mají takové
vlastnosti, proč si je raději sám nenecháte?“</p>

<p class=e-bookprzatext>„Já je měl potud, pokud jsem je potřeboval. To se
změnilo, a tak je chci vám dopřát, protože se mi zdáte býti poctivý chlapík.
Abyste mi ale uvěřil, zkuste to a pošlete černého pro dobrou večeři.“</p>

<p class=e-bookprzatext>Vítek uposlechl, a Lámej letěl. Netrvalo to ani co by
padesát napočetl, když se s dobrou večeří vrátil. Oba si sedli na mez. Dříve
však, než se do jídla dali, hodil řezník každému psu kus masa a přikázal
Vítkovi, by od každého jídla jim nejdříve dal. Po večeři odevzdal Vítek
řezníkovi tři ovce a dostal od něho píšťalu a tři psy. Nato se rozešli, Vítek k
domovu, řezník k městu.</p>

<p class=e-bookprzatext>Druhého dne, když přišel Vítek domů, zůstala sestra
jako omráčena, vidouc ho s takovými velikány do dveří vcházeti. „Copaks,
bratře, rozum pozbyl? Kampak jsi dal ovce? Snad jsi nekoupil za ně ty
darmožrouty?“</p>

<p class=e-bookprzatext>„Mlč, sestřičko, mlč!“ chlácholil ji bratr, „však oni
nebudou darmo žrát; hnedle uvidíš, co to je za hodné zvířátka.“ Nato poručil
černému, by se o mouku, a zrzavému, by se o dobrou zvěřinu postaral. Sestra pak
musela oheň rozdělat, a prve než se rozhořel, byli tu již zajíci, ptáci a
mouka. Tu teprv sestra viděla, že bratrovi křivdu dělala. Bylo po nouzi. Jíst a
pít měli dost, ale knížecí obora se prázdnila, nejkrásnější zvěř mizela, a
kníže přikázal přísně všem myslivcům, aby škůdce toho vypátrali. Usnesli se
tedy mezi sebou, že budou pilně pozor dávat, kdo tu škodu dělá. Ale nic to
neprospělo: dávali pozor, a zvěř se přece ztrácela. Tu jim jeden mládenec
poradil, aby vylezli na stromy, tak že budou nejlépe všecko vidět. To udělali.
Neseděli dlouho; tu jako vítr přihnal se černý pes, uchvátil jelena za krk,
uškrtil ho a pryč odvlekl dříve, než se myslivci vzpamatovat mohli, kteří jinak
nemysleli, než že to sám zlý duch byl. Když však pookřáli, styděli se za to a
umínili sobě, že budou, druhý den lepší pozor dávat.</p>

<p class=e-bookprzatext>Než však v chalupě jelena snědli, uběhlo několik dní;
ale myslivci přece hlídat nepřestali. Tu přiběhne najednou zrzavý; jak ho
myslivci spatří, počnou po něm házet a střílet, ale nastojte, jemu to neublíží,
kulky s něho padají jako hrách se stěny. Byl ale mezi myslivci jeden z
nejsrdnatějších, ten si dodal smělosti a běžel za ním, by se dověděl, komu
náleží. I viděl, že běží do chalupy, kde Vítek se sestrou bydlel, a hned to
pověděl polesnému. Ten nemeškal dlouho, nýbrž hned k Vítkovi pospíšil a jemu
domlouval, že se pán pro tu kradenou zvěř tuze hněvá, že teď půjde zrovna k
němu a že mu to všecko poví; „a pak,“ doložil starec, „nevím, Vítku, jak to s
tebou vypadne! Raděj vezmi nohy na ramena a utec odtud i se sestrou.“</p>

<p class=e-bookprzatext>Vítek ho poslechl. Sebrali tedy, co kde měli, a táhli
do světa.</p>

<p class=e-bookprzatext>Chodili dlouho; chodili po městech, po horách a po
lesích; nikde se jim zle nevedlo, protože se psi všude o ně starali. Jednou ale
přišli do lesa, kde ani ptáčka nebylo.</p>

<p class=e-bookprzatext>Bloudili kolik dní a konce nenacházeli. I bylo jim
ouzko, neboť se museli od samých kořínků živit, a třebas by jim byli psi něco
přinesli, neměli to kde uvařit. Byla to bída; sestra ledva nohy vlékla a sám
Vítek byl umdlen. Tu přišli k vysokému kopci, a když ho obešli, viděli tu
skleněné dvířka, které přímo do něho vedly. Vítek je otevřel a oba skrze ně
vešli. Tu se spatřili jako v nějakém zámku, a proti nim vyšla žena a ptala se
jich, co tu chtějí, jak sem přišli, aby se raději hned vrátili, sic že bude po
nich veta, neboť tu že není žádného odpuštění.</p>

<p class=e-bookprzatext>V té rozhodné chvíli skočil po ní Vítek, rychle ji
popadl a hrozil, že ji uškrtí, jestli mu nepoví, kdo to v tom zámku s ní
zůstává. A když žena viděla, že tu jde opravdu o život, nechala výhrůžek a
začala se přiznávat. „Já vám všecko upřímně povím, jen mě nechte při živobytí,“
prosila stará. „Zde v tom kopci se zdržuje půl druhého sta mužů a jsou to samí
loupežníci, a ten nejprvnější mezi nimi umí čarovat; tomu nemůže nikdo nic
udělat, on ale každého usmrtí, kdo sem zabloudí.“</p>

<p class=e-bookprzatext>„Víc jich není než půl druhého sta?“ ptal se Vítek.</p>

<p class=e-bookprzatext>„Není jich více. Ach, jak bych mohla lhát, vždyť vidím
smrt před sebou.“ Nato musela stará s ním všudy po zámku chodit a všecko mu
ukázat. Tu bylo zlata, stříbra, klenotů a zbraně všelikého druhu. I vybral si
Vítek slušný a hezký šat a dobrou zbraň; sestru s Pozorem nechal u staré, a sám
šel naproti loupežníkům.</p>

<p class=e-bookprzatext>Kus cesty za kopcem se schoval se svými psy a čekal v
houští. Neseděl tam dlouho; tu zaslechl nějaký hřmot; i přikázal psům, by pozor
dávali a dobře se drželi. Když rota asi dvacet kroků od nich byla, pustili se
milí psi do nich. A věru byla to podívaná! Jako živí čerti počali hafani
trhati. Kdo mohl, dal se na útěk. Koho docela neroztrhali, toho Vítek dorazil.</p>

<p class=e-bookprzatext>Když se vším hotovi byli, tu si teprv oddechli a Vítek
stokrát v duchu řezníkovi poděkoval. Nato šel domů a stará musela jim dát
večeři, kterou pro své lidi přistrojenou měla. I umínil sobě, že ještě několik
dní v kopci pobude a pak že půjde zase dále. A proto vždy ráno své psy s sebou
do lesa brával, aby nějakou pečeni přinesl, a pak aby se ohlídl, jak by nejlépe
z lesa vyjíti mohl. Chudák ale toho se nenadál, že mu za zády zrada vězí. Neboť
stalo se, že psi loupežnického náčelníka neroztrhali, který pomocí kouzel, jak
Vítek se psy odešel, tak dalece si pomohl, že do houští vlezl a tam se schoval.
Tamodtud dával pozor, až Vítek ze zámku vyšel, a pak se za ním přikradl. Stará
se ho ovšem lekla, ale byla plna radosti, neboť myslela, že on jistě toho
nezvaného hosta vypudí. Se sestrou jí bylo lehko jednat, tu již měla tak napolo
k své,straně. Nebylo to však tak lehce, jak se domejšlela.</p>

<p class=e-bookprzatext>„Teď mě jen někde schovej,“ řekl loupežník, „by mne
neviděl, až domů přijde, nebo by mě jeho chrti zajisté roztrhali. Musíš ho k
tomu přivést, aby ty psy někam daleko poslal, a když pak bude sám, teprv ho
mohu zabít.“</p>

<p class=e-bookprzatext>„Ale jak jste se mohl tak rychle pozdravit, milý pane?“
ptala se konečně stará.</p>

<p class=e-bookprzatext>„Asi sto kroků odtud na pravé straně stojí jedle a pod
ní je zakopán zlatý kalich, v tom je taková mast, kdo se tou namaže, třeba měl
celé tělo rozsekané, hned mu zase všecko sroste; tou jsem se já také namazal.“</p>

<p class=e-bookprzatext>Co si oba tak spolu povídali, točil se Pozor pořád
okolo nich a všecko vyslechl, dříve než si ho byli povšimli. Pak skryla baba
svého pána a jídlem ho zaopatřila, potom se k sestře Vítkově lichotně chovala a
vždy jen litovala, že musí s bratrem pryč odejít. „Co ty ještě všecko zkusíš s
tvým podivným bratrem!“ tak jí domlouvala, „nic za to nedám, že tě ještě ty
potvory naposled také roztrhají.</p>

<p class=e-bookprzatext>Znám já takové obludy, vždyť jsem to od mého pána
častokráte slýchala. Co se toho týče, ani nevěřím, že ho ti psi roztrhali, on
si jistě pomohl a najednou bude tu, a pak se vám zle povede. Proto bych ti
radila, bys mne poslechla. Vidíš, když bratra k tomu přivedeš, aby ty psy někam
daleko odtud poslal (třeba ať někam zaběhnou a více nepřijdou), pak tě bratr
také s sebou nevezme a raděj zde nechá a snad i sám tu zůstane, jelikož se bez
nich nemůže na takovou cestu vydat. Zde máš, co jen ráčíš, byla bys sama proti
sobě, kdybys mne neposlechla. Uděláš-li tak, jak pravím, nic se ani tobě, ani
bratrovi nestane, ba tenkráte se vám teprv u mého pána dobře povede.“</p>

<p class=e-bookprzatext>Nebohá ještě nezkušená dívka uvěřila, dala se přemluvit
a všecko jí připověděla. Když přišel bratr domů, tu se hned sestra k němu
přívětivě chovala, a brzy o to prosila, brzy o ono, a že to tu a ono tam nemá.
„Načpak máš ty psy?“ doložila, „můžeš je pro to poslat.“</p>

<p class=e-bookprzatext>„Oni se již dnes mnoho naběhali, nech je až zejtra.“</p>

<p class=e-bookprzatext>Druhý den tedy poslal nejdříve Lámeje pryč; darmo Pozor
okolo něho obskakoval a kňučel, on si toho ani nevšimnul. Když ale černý dlouho
nešel, bylo mu to divné, a poslal pro něj zrzavého, ten se však také nevrátil.
„Toť jsou lenoši! Což je do města tak daleko? Či snad odpočívají? Běž jim
naproti, Pozore!“</p>

<p class=e-bookprzatext>Co měl Pozor dělat? Musel jít. I běžel co mohl; šťastně
přišel až k hranicem a viděl, jak tam Lámej a Trhej smutně sedí, že je pán tak
daleko poslal.</p>

<p class=e-bookprzatext>„Ach zle je, zle!“ křičel již zdaleka na ně, „našeho
pána chtějí o život připravit, a my mu nemůžeme pomoci, jestli nás nezavolá.“
Tu jim začal všecko vypravovat, co byl v kopci slyšel. </p>

<p class=e-bookprzatext>Vítek, když poslal všecky tři pryč, sedl za stůl a dal
si přinést jídlo. Tu vstoupí do dveří skvostně oblečený náčelník loupežníků.</p>

<p class=e-bookprzatext>„Teď tě mám, ty vrahu mých lidí, přichystej se, tvá
poslední hodinka odbila!“ Vítek, když tato slova slyšel, náramně se lekl a
píchlo ho u srdce tak, že si rychle na tu stranu rukou sáhl; i ucítil tu na
šnurce zavěšenou píšťalku. „Jednou mně, podruhé tobě,“ řekl, „kdo může za
nehodu? Ale každému odsouzenci je před smrtí jedna milost popřána, a tak i vy
mně něco popřejte.“</p>

<p class=e-bookprzatext>„Jen když to nebude dlouho trvat.“</p>

<p class=e-bookprzatext>„Když jsem ještě doma pásával,“ řekl Vítek a vytáhl si
píšťalku, „pískával jsem si na tuto píšťalku, a tak si chci ještě před smrtí na
ni posledně zapískat.“ Přikročil ke dvířkám a silně třikrát zapískal, až v
uších zalehalo; a dříve než se zákeřník zbraně chopil, byli psi tu, a v
okamžení ho roztrhali a po něm také babu. Na sestru se ale bratr tuze
rozzlobil, neboť se domníval, poněvadž ho k tomu měla, aby psy poslal pryč, že
s babou srozuměna byla. „Když jsi tak upřímná ke mně,“ řekl jí, „můžeš zde
zůstati, a já půjdu dále.“ Darmo prosila sestra, darmo slibovala, že nechce
nikdy více tak falešně jednat: on se nedal uprosit. Zaopatřil ji vším, co k
živobytí na celý rok potřebovala, pak ji tam zavřel a odešel do světa.</p>

<p class=e-bookprzatext>Když dlouho již chodil, přišel až za černé moře do
pětasedmdesátého kraje a v tom do jednoho města, které od brány až k druhé a po
všech domech černým suknem potaženo bylo; podivil se tomu velice, a hned jak do
hospody vešel, ptal se hospodského, co to znamená.</p>

<p class=e-bookprzatext>„Ach, milý pane,“ řekl tento, „je to smutná věc. Již
tomu dlouhý čas, co sem, bůhví odkud, velký drak čili zlá saň přilítla; z
počátku dávil jen dobytek, potom ale mu tam mohl dát, co kdo chtěl, on si
ničeho nevšimnul, a takový puch ze sebe vydával, že se všickni lidé z toho
roznemohli. Žádný ho odtud vypudit nemohl. Tu šel sám král k jednomu velmi
rozhlášenému čaroději a ptal se ho, jaká by tu byla pomoc? Ale čeho se tu musel
ubohý otec dovědět! Dokud prý král svou jedinou dceru draku nedá sežrati, dotud
že nebude v zemi jinak, až všickni lidé pomrou. Ovšem dlouho se k tomu nemohl
odhodlat; tu se ale lid počal bouřiti, a konečně princezna sama tu ukrutnou
smrt sobě přiřknula, aby nešťastnou zem té obludy zprostila. Král dal rozhlásit:
komu se to poštěstí, by ji od té ohavné smrti vysvobodil, tomu že ji dá za
manželku a k tomu půl království. Ale žádný nepřišel; a protož má dnes té
obludě vydána býti. Kdybyste ji znal, viděl byste, že je to pravý anděl, a teď
musí takovým způsobem se světa sejít!“</p>

<p class=e-bookprzatext>„Kdepak je ta obluda?“ ptal se Vítek. „Chci se tam také
podívat, ale dříve bych rád, aby se moji psi najedli.“</p>

<p class=e-bookprzatext>Když se to stalo, vzal na se Vítek krásný šat, připjal
si po straně ostrý meč – neboť si to byl všecko ze zámku s sebou přinesl – a
šel se svými psy na to místo, kde měla princezna draku být předhozena. Nečekal
dlouho, a již viděl princeznu přijíždět, matka a otec ji vyprovázeli a
nesčíslné množství lidu šlo s nimi. Když přišli na to místo, všickni se s ní
hořce žehnali a vrátili se nazpět. Ona ještě kus cesty proti kopci popojela,
pak slezla s kočáru a poslala ho též zpátky.</p>

<p class=e-bookprzatext>Tu přistoupil k ní Vítek a pravil: „Nebojte se nic,
vzácná panno, já s mými psy vás od jisté smrti vysvobodím; jděte stranou, byste
mi nepřekážela.“</p>

<p class=e-bookprzatext>Ubohá princezna radostí div mu nohy nezlíbala, on ji
ale vzal a kus cesty od vrchu ji odvedl. Tu se ale začal vrch třásti, ukrutné
řičení, řvání a syčení bylo zevnitř slyšeti, najednou se otevřel a zlá saň
vystrčila hlavu. Byla to hrůza a Vítkovi vlasy na hlavě vstávaly; ale ještě
více se lekl, když ještě jedna, pak dvě, tři, až devět hlav vylezlo, oči se v
nich jako ohnivé koule válely, jazyky jako hořící meče vyšlehovaly, až se ta
ukrutná netvora celá ven vyvalila. Raději by se byl Vítek s dvěma sty mužů
potýkal nežli s takovou pekelnou obludou; ale co bylo dělat, princezně to
přislíbil, a musel slovo zdržet. Poštval tedy psy a ti se pustili do ní, ale
jak jednu hlavu utrhli, sápaly se druhé ještě více; již byli psi celí umdleni,
a ještě bylo šest hlav; tu jim šel Vítek na pomoc, vytáhl svůj široký meč,
počal do ní sekati, psi trhali, a tím způsobem přece tu saň zabili; ovšem byli
po těle popáleni a jedem postříkáni, ale to se dalo všecko napravit. Potom
uřízl Vítek ze všech hlav jazyky, a když si je schoval, šel k princezně, která
skoro bez sebe pod stromem seděla.</p>

<p class=e-bookprzatext>Když teď bílý závoj s tváře odhalila, byl by přísahal,
že tak krásnou tvář ještě nikdy neviděl, i nelitoval toho, co byl pro ni
udělal. Měli sice právo ji svou nevěstou nazvati, on ale nechtěl toho práva použíti;
jedinkým laskavým pohledem byl dosti odměněn.</p>

<p class=e-bookprzatext>„Ach, jak vám mám děkovat, můj vysvoboditeli! Jak se
vám mohu odměnit?“</p>

<p class=e-bookprzatext>„Nežádám od vás ničeho, než abyste na mne nezapomněla a
něco na památku mi dala.“</p>

<p class=e-bookprzatext>„Proč na památku?“ ptala se uleknutá princezna, nebo se
jí byl sličný mladík zalíbil a ona hned na otcovu odměnu pomyslila. „Proč na
památku, což nezůstanete u nás? Ne, ne, vy musíte k otci, by on se vám odměniti
mohl.“</p>

<p class=e-bookprzatext>„Já nemohu s vámi jíti, krásná panno,“ řekl mladík
smutně, „mne váže slib, který zrušit nesmím, ač bych s radostí připovězenou
odměnu, vaši totiž ruku, přijal; ale jestli jste svobodna a mohla-li byste mě
milovati, tedy na mne čekejte rok a den. Nepřijdu-li do toho času, jste slova
svého prosta; dejte mi na památku polovici svého závoje, a kdo vám ji jednou
ode mne přinese, tomu věřte, ať je on kdokoliv.“</p>

<p class=e-bookprzatext>S okem uslzeným a rukou dáním kněžna všecko mu
přislíbila; potom závoj s hlavy sňala, ve dví ho roztrhla, půl sobě nechala a
půl dala jemu. Nato se oba rozloučili. Skoro Vítek litoval, že byl tak hrdý a
že s milenkou nešel; jeho nevázal žádný slib, on jen nechtěl tak jak byl před
krále předstoupit. Chtěl dříve něco ve světě zkusit, něčemu se naučit, co by mu
jako nastávajícímu králi prospěšno býti mohlo. Jak přišel do města, neřekl žádnému
ani slova, šel k hospodskému a požádal ho, by mu ty věci, které si byl z kopce
vzal, schoval, že si za rok a za den pro ně přijde. Ten mu to přislíbil, a
Vítek mu své věci odevzdal a odešel z města pryč.</p>

<p class=e-bookprzatext>Ubohé princezně se zatím zle vedlo. Když od něho odešla,
musela jít lesem, a tu viděla, že tam stojí ještě vůz, v kterém byla přijela.
Kočí totiž, velmi všetečný, byl by rád věděl, jak to s ní vypadne; nedal se
žádným hrůzám odstrašit, neboť myslil, když bude zle, že ujede. Tu viděl tedy
Vítka, jak kněžnu vysvobodil, viděl také, že se s princeznou rozloučil a ona že
se vrací samotna; nevěděl si to nijak vysvětlit. Šel své panovnici vstříc a s
radostí jí ruce líbal, přitom se ptaje, proč její vysvoboditel s ní nejde.</p>

<p class=e-bookprzatext>„Ach, milý Borši, učinil prý slib, který nesmí zrušit;
on nemůže k našemu dvoru jíti,“ a přitom jí hned zase slze líčka polily.</p>

<p class=e-bookprzatext>Tu Boršovi čert něco do ucha pošeptal a on hned rady
jeho uposlechl. Vytáhna nůž, chopil se princezny a řekl k ní: „Přisahej, že
každému řekneš, že jsem já tě vysvobodil a holí draka utloukl, sice tě v tu
chvíli zabiju.“</p>

<p class=e-bookprzatext>Princezna zůstala leknutím celá bez sebe; když se ale
trochu vzpamatovala, myslila si: „Jednou jsi smrti tak zázračně vyvázla, a máš
se tu nechat zabít? To neuděláš, snad to přece k tomu nepřijde, abys si ho
musela vzít,“ a protož se zapřisáhla, že všecko řekne, jak ten ničemník žádat
bude. Nato ji posadil do vozu a klusal k městu.</p>

<p class=e-bookprzatext>Tu bylo radosti! Zdaleka bylo již slyšet křik a
plesání, že je mladá kněžna živa. Rodiče její přišli jim daleko naproti a hned
se ptali, kdo ji od smrti zachránil. A ona jim ukázala kočího. Ovšem že každý
jaksi nedůvěřivě na něho hleděl, ale princezna tak řekla, a oni museli věřit.
Protož jej otec ihned za jejího ženicha a spolupanovníka prohlásil.</p>

<p class=e-bookprzatext>Jak nebohé bylo, může si každý pomyslit. Ale co měla
dělat? Vítka tu nebylo, a tak musela mlčet. To jedině si vyprosila, aby svatba
teprv za rok a za den se slavila. Rodiče byli rádi, nebo byla ještě příliš
mlada. Ženich by si to byl ovšem rád zapověděl, kdyby byl o její smlouvě s Vítkem
věděl. Prozatím ale těšil se z toho, že tak lehko k slávě přišel, a raději
mlčel. Na pána si uměl dobře hrát, jenže se tím brzy každému zprotivil, takže
nebylo človíčka v celém městě, který by nebyl kněžnu litoval, že se takovému
nadutému sprosťáku dostati má. Ona se však každičké příležitosti varovala, kde
by se s ním sejíti musila, a raděj tiše a o samotě žila.</p>

<p class=e-bookprzatext>Zatím chodil Vítek daleko a široko po světě. Tu pomohl
tomu, tu zas onomu, takže kamkoli přišel, všude ho rádi viděli, až se jméno
jeho rozhlásilo. Nejvíce však pomáhal se svými psy králům a knížatům proti
nepřátelům bojovat; tím získal si veliké bohatství a stav šlechtický. Pročež
myslil, že je teď čas, aby se k své drahé kněžně co dostojný ženich vrátil. Ale
byl daleko, ba kolik set mil od ní vzdálen, a rok se skoro ku konci schyloval.
Sedl tedy na koráb a přes moře na cestu se vydal. Nebyl již sám se svými psy,
alebrž měl mnoho lidí a věcí u sebe, a proto byla cesta jeho také obtížnější.
Jedenkráte přistáli k jednomu ostrovu, Vítek se svými věrnými spolucestovníky
vystoupil z korábu na zem a procházel se po ostrově. I zahlídl na stromě
krásnou bílou holubičku.</p>

<p class=e-bookprzatext>„Aj, aj, kdepaks ty se tu vzala, má krajanko?“ řekl
překvapený Vítek, a holubička slítla se stromu a sedla mu na rameno a oulisně
mu do tváře zobáčkem zobala. „Kdybys mně raději pověděla, co je v těch našich
krajích nového a co moje milá asi dělá.“</p>

<p class=e-bookprzatext>„Bude mít za tři dny svatbu, a tebe toužebně očekává,“
zašeptala holubička.</p>

<p class=e-bookprzatext>Zaražen nad podivnou holubičkou zůstal Vítek stát, brzy
se ale vzpamatoval a zeptal se jí, koho si má vzít? Holubička mu všecko
pověděla, co se s kněžnou stalo.</p>

<p class=e-bookprzatext>Tu teprv Vítek zpozdilosti své litoval. „Ach, jak ji
nyní vysvobodím?“ naříkal, „kdyby koráb letěl, přece by tam za tři dny
nedoletěl.“</p>

<p class=e-bookprzatext>„Což kdyby se svatba ještě o tři dny odložila?“ řekla
holubička.</p>

<p class=e-bookprzatext>„A kdož by jí to řekl?“ Tu se přikroutil Pozor a
lichotivě se okolo pánových nohou točil. „Ba hleď, na tebe byl bych málem
zapomněl,“ řekl radostně Vítek, a vytáhna půl závoje z náprsí, otočil jej
věrnému Pozorovi okolo krku. „Komu jej odevzdati máš, to ti nemusím teprv
přikazovat; ale jestli přece třetí den svatba bude, tedy ženicha roztrhej a
zůstaň tam, až přijdu.“</p>

<p class=e-bookprzatext>Sotva to pán dořekl, letěl Pozor přes hory a doly.
Vítek se ohlížel po holubičce, ale ona byla již ta tam. Vrátil se tedy rychle
na koráb a slíbil plavcům mnoho peněz, jestli ho šestý den až tam, kde jeho
milenka bydlí, doplaví. Vítr byl příznivý, a tedy šťastně plouli. </p>

<p class=e-bookprzatext>Podívejme se teď zase k princezně. Když byl rok pomalu
u konce, usiloval ženich o to, by se svatba odbyla. Král se také za něj
přimlouval, a že si byla princezna sama rok a den ustanovila, musila nyní
bezděky svoliti.</p>

<p class=e-bookprzatext>Zvali se tedy hosté, vařilo se v kuchyních již kolik
dní, jakož se i tisíc jiných radovánek chystalo na všech koncích. V den svatební
ráno, když se kněžna již k zasnoubení strojit měla, přilítl do její komnaty
bílý pes a zrovna k nohoum se položil. Leknutím chtěla na služebnictvo zavolat,
ale tu spatřila, že má pes okolo krku závoj, který byla před rokem Vítkovi
dala; i vzpomněla si hned na jeho slova, by věřila tomu, kdo jí tu památku opět
přinese.</p>

<p class=e-bookprzatext>„Ach, snad je mrtev!“ naříkala kněžna; ale Pozor se
točil vždy okolo ní a hlavou kroutil, až si toho princezna povšimla.</p>

<p class=e-bookprzatext>„Není mrtev, že hlavou kroutíš, ty dobré zvíře? Je snad
zde?“</p>

<p class=e-bookprzatext>Pozor zase kroutil hlavou.</p>

<p class=e-bookprzatext>„Ale přijde snad?“</p>

<p class=e-bookprzatext>Tu radostně na ni vyskakoval.</p>

<p class=e-bookprzatext>„Kdy přijede? Ach, kýž to vím! Nuže, buď jak buď,
sňatek musí být odložen.“ I zavolala hned na komornici, by jí došla pro lékaře,
a řekla, že je nemocna a že se nemůže svatba slavit. Nato si lehla do postele.</p>

<p class=e-bookprzatext>Lékař, muž starý a s tělem i s duší všecek jí oddaný,
pozoroval již dávno, že si ženicha nerada bere; pročež nedivil se tomu, když ho
nevěsta prosila, by řekl, že po tři dny alespoň lože opustit nesmí. Jak matka
přišla, kladl jí to na srdce, by se zasnoubení aspoň na třetí den odložilo, že
je princezna tuze slaba a že by to snad mohla být její smrt, kdyby ji nutili.
Máť plna starosti běžela hned ku králi, aby to dal veřejně oznámit.</p>

<p class=e-bookprzatext>Touto lstí si kněžna ještě té krátké lhůty dobyla.
Pozor se od ní ani nehnul. Když se u dvora divili, odkud ten pes přišel, vzal
to lékař na sebe, řka, že ho princezně darem přinesl. Rychle však uplynuly také
tyto tři dni, a Vítka tu ještě nebylo. Již po druhé přistrojena stála nevěsta
čekajíc, až bude musit ke stolu odejíti, neb měla se před zasnoubením velká
hostina držeti. Ouzkostí puzena vyslala Pozora, by se podíval, zdali pán jeho
nepřichází. Pozor běžel nejdříve do hospody, a jedním skokem visel pánovi svému
okolo krku, který právě se svou družinou stál před hospodou a ke dvoru se
chystal.</p>

<p class=e-bookprzatext>„I vítám tě, ty dobré zvíře, co děláš?” tázal se Vítek,
„jak jsi se měl? Co dělá moje kněžna?“</p>

<p class=e-bookprzatext>A Pozor jako by na všecko odpovídal, tak rozumně na
pána hleděl a pořád jen obskakoval, jako by ho za sebou volal. I vydal se Vítek
na cestu ke dvoru. Bylo až mílo se na něho podívat, jak pěkně mu ten skvostný
šat slušel. U vrat stál osedlaný kůň a několik služebníků, kteří ho k nevěstě
doprovodit měli.</p>

<p class=e-bookprzatext>V zámku již seděli u stolu a hodovali; jen nevěsta nic
nejedla a strachem neustále ke dveřům hleděla, jestli milenec nepřichází. Tu
vejde sloužící ku králi a oznamuje, že přijel ke dvoru host z dalekých krajin,
který by rád s králem promluvil.</p>

<p class=e-bookprzatext>„Je mi vítán, ať vejde a s námi postoluje,“ odpověděl
král.</p>

<p class=e-bookprzatext>Sloužící odešel a za chvilku neznámému dvéře otevřel.
Snad by byla princezna Vítka v tom nádherném šatě ani nepoznala, kdyby jeho psi
u něho nebyli. Král hosta vlídně přivítal a vedle sebe a nevěsty ho posadil;
začež mu oba dva milenci v srdci děkovali.</p>

<p class=e-bookprzatext>Každý se nyní Vítka vyptával, co nese za noviny? A on
jsa jazyka dosti obratného i vtipu bystrého, bavil celou společnost. Ku konci
obrátil se ku králi a řekl: „Je tomu rok, co se v jedné zemi neobyčejná událost
přihodila, kteroužto bych ale nerad zde veřejně vypravoval, ač jestli se Vaší
královské Milosti líbí –“</p>

<p class=e-bookprzatext>„Jen povídejte, nechť to cokoliv,“ pobízel král.</p>

<p class=e-bookprzatext>„Jedná to o jednom služebníku, který měl u svého pána
úplnou přízeň a lásku, ale hanebně jej i jeho rodinu oklamal. Lestným podvodem
chtěl všecky na věky nešťastnými učiniti, kdyby ruka Páně nebyla překazila.
Dříve však, než začnu, ptám se veřejně, kdyby se to jednomu z vás bylo stalo,
co byste takovému člověku udělali?“</p>

<p class=e-bookprzatext>„Kdybych já takového ničemníka u sebe choval, který by
se takých hanebností dopustil, dal bych ho v tu chvíli čtyrmi voly roztrhati,“
řekl ženich.</p>

<p class=e-bookprzatext>„Sám sobě's ortel smrti vyřknul!“ zvolal Vítek a vstal.
„Ty jsi ten ničemník, který se takových nepravostí dopustil a na věky
královskou rodinu nešťastnou učiniti chtěl.“ Na ta slova všickni od stolu se
zdvihli a žádali Vítka o vysvětlení, ženich ale ubledlý na celém těle se třásl.
Ačkoliv Vítka neznal, protože ho v tváři neviděl, když se s kněžnou loučil,
přece tenkráte ty psy zahlídl, jichžto si teď samou radostí byl ani nevšimnul,
až když se k pánu připlazili. Tu teprv tušil, kdo je asi ten cizinec.</p>

<p class=e-bookprzatext>Vítek začal všecko vypravovat, jak se to bylo událo, a
když dokončil, vytáhl půl závoje (který mu kněžna po Pozorovi nazpět poslala) a
devět jazyků z devíti hlav líté saně. „Ať přinese princezna půl svého závoje,“
řekl Vítek, „abyste se o pravdě řeči mé přesvědčili.“</p>

<p class=e-bookprzatext>Princezna nemeškajíc přinesla druhou polovici a k jeho
ji přiměřila, i byly navlas stejné. Potom poručil Vítek, aby podali mu těch
devět hlav, které král též schované měl. Když je přinesli, neměla ani jedna
jazyk, pročež počínal každý věřit, že opovážlivý kočí podvodem vinen jest. Aby
všecko se vysvětlilo, začala princezna povídat o hanebném jednání pacholkově, a
tu teprv všickni se naň rozzlobili. Král ihned rozkázal, by čtyrmi voly byl
roztrhán, aby zašel smrtí, jakou si byl sám přiřknul. Podvodník prosil, plakal,
a sama princezna se přimlouvala, ale král se nedal obměkčit. Muselť vinník
smrtí tou se světa sejíti, jak byl zasloužil.</p>

<p class=e-bookprzatext>Druhý den slavil Vítek s princeznou svatbu tak skvostnou,
že co město městem stálo, žádný takovou nádheru posud nespatřil. Byli šťastni.
Král a královna Vítka velmi milovali a poddaní ho ctili, neboť byl přívětivý a
dobrý.</p>

<p class=e-bookprzatext>Po nedlouhém čase, když se jednou v zahradě procházel,
viděl zase holubičku, která mu tenkráte zprávu o kněžně na ostrov přinesla. „I
hleďme,“ řekl Vítek a šel blíže ke stromu, „odkud přicházíš a kde jsi byla?“</p>

<p class=e-bookprzatext>„U tvé sestry, králi,“ odpověděla holubička, „ona je
nemocna a brzy snad umře, ale ty bys ji mohl uzdravit, kdybys ji šel navštívit.“
Po těch slovech holubička zmizela.</p>

<p class=e-bookprzatext>Král Vítek často na svou sestru vzpomínal, přece ale
nemohl zapomenouti, že se k němu tak falešně chovala. Nyní ale, uslyše o její
nemoci, na všecko zapomněl a umínil sobě, že pro ni co nejdříve pojede. Šel
tedy k své choti a řekl jí, že sestra jeho je nemocna. Ona ho kárala, že již
dávno k ní nešel a ubohou tak dlouho v trápení nechal. Přikázala mu, aby co
nejrychleji pospíšil, by ji ještě při živobytí zastihl.</p>

<p class=e-bookprzatext>Král vzal tedy své psy a některé ze služebnictva, sedl
na kůň a jel k sestře. Šťastně tam přijeli a sestru ještě živou našli, která s
nevýslovnou radostí bratra uvítala, když slyšela, že jí odpouští a ke dvoru
vzíti chce. Nemoc ji opustila a přípravy na cestu byly krátké. Co mohli pobrat
z klenotů a drahých věcí, to vzali, ostatní tam museli nechat. Král kopec
zamknul a všickni odjeli.</p>

<p class=e-bookprzatext>Královna sestru manželovu vlídně přivítala a vedla ji
do skvostných pokojů, ježto pro ni uchystati dala, aby se po cestě zotavila.
Ona však nemyslila v srdci tak, jak se stavěla, i nemohlať zapomenout, že ji
bratr tak nelidsky od sebe odstrčil. K tomu nebyla tak dobrého srdce jako
Vítek, nýbrž tuze mstivá a závistivá, a proto umínila si, že se na bratru
pomstít musí. Měla k ruce služebnici, kterou penězi k tomu účelu na svou stranu
dostala. Jednalo se jen o to, jakou smrtí by ho se světa sprovodila, aby to
najevo nepřišlo. Konečně ustanovila, že dá udělat dlouhý nůž, kterým pak lože
prorazí, aby se bratr, když do postele bude lehati, na špici nabodnul.</p>

<p class=e-bookprzatext>Pozor, ten věrný všudybyl, slyšel a viděl, co sestra
nastrojila, a hned to svým čtyrnohým bratrům oznámil. „Tenkráte je zle s naším
pánem,“ pravil k nim; „kdybychom ho jenom varovati mohli! Ale jak? Nedáme mu
lehnout, anebo vytáhneme nůž z postele, jestli nám v tom překážet nebude.“</p>

<p class=e-bookprzatext>Nebylo ale nic platno; druhý den byl velký lov a oni
museli všickni tří s pánem, odkudž teprv pozdě na noc přišli. Po večeři, když
se Vítek do ložnice odebral, aby si pospal, začali ho psi trhati a tahati, by
jen do postele nelehal. I nevěděl, co to znamená: „Cožpak jste se zbláznili?
Jsem celý umdlen, a když si chci odpočinout, nechcete mě do postele pustit.“
Konečně všecek rozzloben rychle do postele skočil, a více ani nedechnul; nůž mu
prorazil žebra. Ubozí psi nevěděli sobě rady a naříkali, že je pán dříve nechtěl
poslechnout. Co dělat? Vzali ho lehounce z postele, položili na měkké koberce a
Lámej nůž zlostí na kousky rozdrolil. Ale tím pánu nepomohl. Tu zase ukázal
Pozor svou moudrost.</p>

<p class=e-bookprzatext>„Vímť již, jak mu pomůžeme, bratři, teď mi to napadlo.
Pamatujete se, jak se náčelník těch loupežníků, jehož jste tenkráte roztrhali,
opět vyhojil? Já pro tu mast poběhnu, Lámej zůstane zde a Trhej půjde se mnou.“
To řekl a oba hned odběhli. Když k místu, kde vysoká jedle byla, přiběhli,
musil ji Trhej vytrhnout, potom vyhrabali pod ní zlatý kalich a utíkali s ním
co mohli nazpět. S ouzkostí je Lámej očekával. Tu přilítli, koflík otevřeli,
napřed krev z rány jazykem vyčistili a pak mastí namazali. V okamžení počal
král dýchati a za chvíli vstal. S podivením hleděl okolo sebe; tu ležel
rozlámaný nůž, zlatý koflík s mastí, tu lože plné krve a roztrhané. Zponenáhla
mu všecko napadlo, jak se to událo, a tudy snadno uhodl, že se o jeho život
jednalo. Kdo však byl vinen? Musili to psi věděti, protože ho varovali. „Víte,
kdo mi to lože přichystal?“ ptal se jich. Pozor hned k pánovi přiskočil a
hlavou jako by svědčil.</p>

<p class=e-bookprzatext>„Tedy Lámej s Trhejem jděte a roztrhejte ho, ať je to
kdokoliv.“</p>

<p class=e-bookprzatext>Tito radostně odběhli, a když se kolikerými dveřmi
prodrali, přišli až do ložnice pánovy sestry a její důvěrnice. Byla podívaná, s
jakou chutí je psi popadli, ven vytáhli a na kusy roztrhali.</p>

<p class=e-bookprzatext>Ráno, když se Vítek probudil, přiběhli k němu lidé a
řekli, jaké neštěstí se stalo s jeho sestrou. Ulekl se ovšem, ale věděl, že se
jí křivda nestala, a proto mlčel.</p>

<p class=e-bookprzatext>Zamyšlen vešel do zahrady a za ním všickni tři psi.
Byli smutni a pořád se okolo něho otáčeli, jako by mu něco povídali.</p>

<p class=e-bookprzatext>„Copak chcete?“ ptal se jich král.</p>

<p class=e-bookprzatext>„Milý pane,“ řekl Pozor ku králi, který těmito slovy
celý byl omámen. „Mnoho dobrého jsme tobě učinili, jakož i tys nám vždy dobrým
pánem byl, ale ještě jednu službu nám musíš prokázat, bude to poslední a tou
nás vysvobodíš.“</p>

<p class=e-bookprzatext>„Co to má býti?“</p>

<p class=e-bookprzatext>„Musíš nám všem třem hlavy stíti.“</p>

<p class=e-bookprzatext>„Ne, ne, toho nežádejte ode mne, jak bych to mohl
udělat?“</p>

<p class=e-bookprzatext>„Tedy nás nechceš vysvobodit?“</p>

<p class=e-bookprzatext>„Což se to nemůže jinak státi?“</p>

<p class=e-bookprzatext>„Nikoli! My jsme tři bratří z knížecího rodu; tito dva
byli velmi silni, já pak učený a moudrý, ale že jsme těchto ctností k zlému
užívali a lid trýznili, dotkla se nás ruka spravedlnosti a my náhle umřeli,
naše duše ale vešly do zvířecích těl. To, co nám příroda jako lidem dala, mělo
nám i co nerozumným zvířatům zůstati, ale vždy jen ku prospěchu lidstva
obráceno býti. Proto jsou oni dva silni, já rozumný. My měli třem dobrým osobám
pomoci, troje zlé na světě shladit, nám pak ten, komu nejvíce dobrodiní
proukážeme, konečně hlavy stíti. Ona holubička byla naše sestra, která k našemu
vysvobození přispívala. Ty jsi třetí, kterému jsme pomáhali a sloužili, tobě
jsme nejvíce dobrodiní prokázali, ty nám tedy učiň poslední službu.“</p>

<p class=e-bookprzatext>Na ta slova nemohl se král déle zdráhati, ač dosti
nerad dobrodruhy své ztratil. Vytáhl tedy meč a všem třem hlavy sťal. Tu
vylítla z každého krásná bílá holubice. Když třikráte královu hlavu obletěly,
zmizely v oblacích. Smuten odešel král do zámku, kde královna krásného synáčka
porodila. Radostí na všecko brzy zapomněl a žil spokojeně a šťastně, aniž kdy
víc pomoci psů si přáti musel.</p>

<p class=e-booknadpis20><a name="_Toc340653381">Vodní paní</a></p>

<p class=e-bookprzatext>V jedné zemi panoval král, který byl nesmírně bohatý.
Zlatem a stříbrem byly stěny a podlahy v královských komnatách vykládány, po
hedvábí a damašku se chodilo, a když se král se svou krásnou manželkou po
zahradě procházel, nemohl nikdo pro lesk drahých kamenů, jimiž roucha jejich
ozdobena byla, očí k nim povznésti. Již několik let žil se svou manželkou velmi
spokojeně, jen to jediné srdce jeho trápilo, že žádných dětí neměl.</p>

<p class=e-bookprzatext>Jednoho dne seděli spolu v zahradě, tu přijde služebník
ku králi a oznamuje, že připloul koráb z cizích zemí, jehož ředitel žádá s
králem mluviti. I odešel hned král do zámku a cizince zavolati dal; tento
přijda poklonil se, políbil zlatem protkané roucho a pak vyřídil prosbu svého
pána, kterýž byl králův nejmilejší přítel a snažně prosil, by mu přispěl ku
pomoci proti nepřátelům, kteří ho ze všech stran obkličují a jimž se ubrániti
nelze. Nemoha král prosbu tu oslyšeti, řekl ředitelovi, by u dvora počkal, až
svůj lid sebere a koráby spořádá. Nato mu byla vykázána skvostná komnata k
pohovení a dáno jídla a pití veliká hojnost.</p>

<p class=e-bookprzatext>Král rozeslal posly po celé zemi, aby svolali všecky
mladé a silné muže k jeho dvoru. Královna však, když o tom uslyšela, plakala a
naříkala hořce, přehořce. Za několik dní, když se lid shromáždil a všecko k
odplutí přichystáno bylo, dal král pro všechen lid velkou hostinu přistrojiti.
Nejdříve obětovalo se bohům (nebo tenkráte nebylo ještě křesťanů), pak se
jedlo, pilo a zpívalo. Když bylo po hodování, vybral si král ty nejstatnější,
ostatní ale obdarované poslal domů. Nato odevzdal řízení země své manželce, a
rozžehnav se s ní, odplul se vším zástupem.</p>

<p class=e-bookprzatext>Královně bylo ouzko v těch nádherných komnatách. Dala
si tedy vystavět malé obydlí nedaleko břehu, kde manžela očekávat chtěla.
Několik dní po jeho odchodu procházela se po zahradě, až pak umdlena sedla pod
košatý strom a usnula. Tu se jí zdálo, že stojí před ní paní vysoké postavy,
smutné, bledé, ale nadmíru sličné tváře. Tělo přikrýval zelenavě průhledný šat
a od hlavy až k patě vlál bílý závoj, celý perlami posetý. Ulekla se královna
této nadpozemské bytosti. Ta se ale k ní sklonila a hlasem jemným promluvila:
„Nelekej se mne, královno, já přicházím, bych tě potěšila. Jsem vodní paní a
příbuzná tvého rodu. Vím, že si přeješ, abys jen jedinké dítě měla; protož
poslyš, co pravím. Až se probudíš, spatříš nad sebou na stromě jablko; to vezmi
a sněz, a tvé přání se vyplní. Až budeš míti syna, pak mě opět uhlídáš.“</p>

<p class=e-bookprzatext>Zmizela – a královna se probudila. Rychle si mnula oči
a koukala na strom, zdali tam osudné jablko uvidí. Viselo jí zrovna nad hlavou,
a nad ním ptáček, ten sletěl na větvičku, a jablko upadlo královně na klín.
Bylo tak krásné, že by ho malíř pěkněji nebyl vymaloval.</p>

<p class=e-bookprzatext>„Věru, tak dobrého a lahodného ovoce jsem jaktěživa
neokusila,“ řekla, když jablko snědla.</p>

<p class=e-bookprzatext>Nato šla do zámku, ale žádnému ani slova neřekla, neboť
si nedůvěřovala, zdali to přece jaké následky míti bude. Než brzy cítila, že
vodní paní mluvila pravdu, a v srdci jí za to děkovala. Když vypršel určitý
čas, porodila syna. Tu bylo radování po celé zemi; dvořané její chtěli králi o
tom hned zprávu dáti, ale královna nechtěla, aby manžela sama překvapit mohla.</p>

<p class=e-bookprzatext>Zatím očekávala královna s toužebností návštěvu víly.
Večer, když královna usnula, otevřely se dveře a do ložnice vstoupila vodní
paní, rozhrnula těžké opony, jimiž královské lože zakryto bylo, a přistoupila k
mladé matce.</p>

<p class=e-bookprzatext>„Díky tobě!“ zvolala královna, z rukou jí děťátko
podávajíc. „Pohleď, jak krásného syna mám.“</p>

<p class=e-bookprzatext>Víla vzala ho do náručí, a dlouho truchlivě v tvář mu
hledíc, opět ho matce podala a pravila: „Tvoje přání se vyplnilo; nebudeš se
však dlouho s děckem těšiti.“</p>

<p class=e-bookprzatext>„Cože pravíš?“ ptala se uleknutá královna. „Co se stane
s mým dítětem, mám je zase ztratit?“</p>

<p class=e-bookprzatext>„Nezoufej a doufej,“ řekla mírně víla. „Osud ti syna
časem svým z náručí vyrve. Mnoho neštěstí na něho čeká, ale jedna věc ho ode
všeho zlého zachrání a šťastně vrátí se opět k tobě. Na vodě nemá se ničeho
báti, tam já budu jeho ochránkyní. Tento prsten,“ přitom sňala s ruky zlatý
kroužek s rubínem jako kapka krve a dala ho matce, „zavěs synu na krk, on jej
od mnohého zlého uchrání. Dá-li ho ale kdy komu z lásky, stane se onen na místo
mne jeho ochráncem. Věz, že ho již jeden z tvého rodu nosil.“</p>

<p class=e-bookprzatext>„A kdo?“ ptala se zvědavě královna.</p>

<p class=e-bookprzatext>„Neslyšela jsi nikdy o nešťastném strýci tvého
manžela?“</p>

<p class=e-bookprzatext>„Ach ano, ano; ubožák prý se zamiloval do víly, jížto
se potom stal nevěrným; z bázně před ní odploul před dvěma léty do cizích zemí,
ale ona prý ho přece ze msty kdesi pod vodou uškrtila.“</p>

<p class=e-bookprzatext>„Tomu není tak,“ pravila třesoucím se hlasem vodní
paní, „věz, že já jsem ta víla. Nevýslovně jsem jej milovala a on mi též vroucí
láskou splácel. Jedno dítě bylo plod naší lásky; můj nemilosrdný osud však mi
zbraňuje míti je u sebe, a proto jsem hned po porodu dítě s velkou bolestí otci
odevzdati musela. Ale ani on nesměl tu s ním zůstati; a protož odplul do cizí
země, by je svobodně vychovávati mohl. Tu se jedné noci strhla bouře a koráb
rozkotala. Milenec můj utonul, aniž jsem mu život zachránit mohla. Dítě ale
zůstalo na živě, viny je vyhodily na ostrov, kde je lidé našli a k sobě vzali.
Já k němu nyní žádné moci nemám. Tělo mého miláčka leží v mém podzemním palácu
mezi samým kvítím. Tak mě láska k tvému rodu víže a pokoje nemám, když někomu z
vás neštěstí hrozí. Spojí-li se ale tvá krev s mou, bude tvůj rod navždy
šťasten a zůstane dlouho při slavném panování. Potom i já pokoj najdu. Pamatuj
si moje slova, ale nikomu je neprozrazuj. Mne více neuhlídáš.“</p>

<p class=e-bookprzatext>Dvě slze jako perle padly na tvář dítěte, když je víla
posledně na čelo políbila. O mnohé věci chtěla se jí královna ještě ptáti, ona
však byla již zmizela. Nevědělať královna, má-li se nad děckem radovati aneb
plakati. Než za několik dní se mysl její tak dalece usadila, že se sama těšiti
a poněkud i obveseliti mohla.</p>

<p class=e-bookprzatext>„Však ona dobrá bytost,“ pravila sama k sobě, „jistě
nad ním bdíti bude; vždyť sama řekla, že její pokoj v jeho štěstí záleží.“</p>

<p class=e-bookprzatext>Bydlíc s dítětem nedaleko vody, bála se jen dost málo
kam od něho odejít. Chlapeček sotvaže běhat začal, již se ve vodě šplíchal, ba
i do řeky, na jejímžto břehu rád hrával, častěji padal, ale viny jej tak
lehounce na břeh položily, jako kdyby ho matka na lože kladla.</p>

<p class=e-bookprzatext>Již bylo sem a tam od pocestných slyšeti, že se král
zase navrátí, an prý válka skončena. S radostí očekávala královna zprávu o jeho
příjezdu. Než ubohému králi vedlo se zatím dosti zle. Když příteli svému pomohl
a domů se vracel, dal mu tento ještě jeden lehký koráb, na kterýž mnoho darů a
kořisti naložil. Čím více se k domovu blížil, tím více po něm srdce toužilo,
tak sice, že se již ani dočkati nemohl. Dal tedy z lehkého korábu zboží na
velký přenést a sám do onoho s několika lidmi sedl, by čerstvěji plouti mohl.
Druhou noc strhla se bouře a koráb se o skálu rozkotal, král ve smrtelné
ouzkosti uchopil se prkna, s nímž ho viny na ostrov vyhodily. Již svítalo, když
se ze mdlob probudil. Hrůza jej obešla, an viděl, že je sám a sám na pustém
ostrově. „Ach, že jsem raději neutonul v moři, než abych se zde hladem umořil;
nikdy více nespatřím drahou choti ani svou milou vlast.“</p>

<p class=e-bookprzatext>„Proč bys ji opět nespatřil?“ ozval se za ním hlas.</p>

<p class=e-bookprzatext>S podivením ohlídna se král, spatřil za sebou člověka v
mysliveckém oděvu.</p>

<p class=e-bookprzatext>„Když by to nebylo nemožno,“ pravil, „tedy pověz,
člověče, jakou cestou se to státi může, a žádáš-li odměnu, dám ti zlata a
stříbra, co se ti líbiti bude.“</p>

<p class=e-bookprzatext>„Já nežádám zlata ani stříbra; mám-li ti odtud pomoci,
musíš mi něco jiného dáti,“ odpověděl myslivec. „Všecko, co jen chceš.“</p>

<p class=e-bookprzatext>„Tedy mi dej, o čem doma nevíš.“</p>

<p class=e-bookprzatext>„Copak by to tak znamenitého mohlo býti, o čem bych
nevěděl?“ odpověděl král a přeběhl v mysli celý svůj dům a všecko, co
znamenitého měl. „Musí to býti nějaká maličkost, a nežádáš-li nic více, rád
tvou žádost vyplním.“</p>

<p class=e-bookprzatext>„Tedy se mně svou krví na tento lístek zapiš;“ přitom
vytáhl myslivec pergamenový lístek a králi ho podal. Tento se píchl do malíčku
a vlastní krví zapsal.</p>

<p class=e-bookprzatext>„Za jedenácte let si pro to přijdu.“ Nato podal králi
lahvičku s jakousi vodou, po níž král, když se jí napil, tvrdě usnul. Ale jak
se podivil, když procitna ležel na vršku nedaleko svého hlavního města! Myslil,
že to všecko je pouhý sen, a běžel s radostí k domovu. Dvořané jeho hned jej
poznali, a bylo křiku a plesání tolik, že to královna až do svých komnat
slyšela. Nevěděla, co se to stalo, a v ouzkosti popadla Milostína (tak se
chlapec jmenoval) a vyběhla ven; ale jaké to bylo překvapení pro ni, když krále
spatřila!</p>

<p class=e-bookprzatext>„Čí to máš dítě?“ ptal se král vida, že královna
chlapečka z rukou nedává.</p>

<p class=e-bookprzatext>„Raduj se, manžele můj, bohové přání naše vyslyšeli, je
to naše dítě.“</p>

<p class=e-bookprzatext>Ale král stál tu jako hromem omráčený. Vzpomněl si, nač
se byl krví zapsal, a počal hořce plakati. Královně, která příhodu jeho
neznala, bylo divno, že si král tak počíná, a protož se ostýchavě ptala, proč
pláče. Ale k jeho štěstí počal se najednou od přístavu rozléhati hluk a křik a
sloužící přiběhli a povídali, že válečný koráb králův připloul. Král jsa rád,
že se tak nemilé odpovědi zprostil, pobízel královnu, aby s ním šla ku břehu.
Nechtěli ubohou matku zarmoutit, a raději sám bolest tu nésti. Všemožně se tedy
přičiňoval, aby královně to první setkání vymluvil, což se mu i poněkud
podařilo. S jásáním vítal lid krále. Nato se rozdávaly dary, hodovalo se a na
poděkování také bohům obětovalo.</p>

<p class=e-bookprzatext>Od té chvíle ale nespatřil nikdo u krále veselého oka.
Jediný pohled na své milované dítě již ho k slzím donutil.</p>

<p class=e-bookprzatext>Královnu to velice trápilo, že jí manžel svůj bol
svěřiti nechce, i snažila se všelijak, aby se příčiny dopátrala. A kdož by mohl
milované ženě čeho odepříti? Konečně i náš milý král hrozné tajemství ženě
svěřil. Byla to rána pro matku, když se o neštěstí, jaké dítěti hrozilo,
dověděla. Ale v tu chvíli vzpomněla si na slova vodní paní, by se totiž s
dítětem u vody držela, tam že je od pádu zachrání. Víme sice, že se neměla
žádnému s tím svěřit; ale jak se mohla zdržet, an věděla, že těmi několika
slovy na smrt zarmouceného manžela potěší? A proto mu jen tolik sdělila, co mu
k útěše stranu dítěte sloužiti mohlo. Nato umínili sobě manželé, že budou dítě
co nejbedlivěji střežiti, a zvláště v osudném roce že se s ním nikdy od vody
nebudou vzdalovati. Ale kdož osudu ujde!</p>

<p class=e-bookprzatext>Chlapec rostl, léta ubíhaly a tak nastal i onen od
rodičů teskně očekávaný rok. Jednoho dne náhodou, nevěda jeden o druhém, oba se
od prince odstranili a Milostín pustil se do zahrady a do zámku, kam jen
málokdy přicházel. Ale sotva do zahrady vběhl, spustil se s oblak velký orel, a
popadna chlapce do svých drápů, v povětří s ním zmizel. Tu nastal pláč a nářek
ubohých rodičů, když dítě nenašli; posléze se domnívali, že je snad vodní paní
uschovala, aby je ochránila. A to je potěšilo.</p>

<p class=e-bookprzatext>Orel zatím unášel prince přes hory a doly, až s ním
přiletěl k vysoké skále, na které stál hrad a pod níž byla nízká chaloupka. U
té nechal Milostína státi a sám k hradu odletěl.</p>

<p class=e-bookprzatext>Princ nevěděl, co se to s ním stalo, ani co se dále s
ním díti bude. Počal bolestně plakati. Tu vyšla z chyžky stará babička, v jedné
ruce mléko, v druhé ovoce nesouc. „Neplač, hochu, neplač a raději jez, co ti zde
přináším. Až se občerstvíš, pak ti něco povím.“</p>

<p class=e-bookprzatext>Přívětivá řeč babičky a zlý hlad donutily Milostína k
jídlu. Když se nasytil, sedla si stařena vedle něho na lavičku a důvěrně k němu
promluvila:</p>

<p class=e-bookprzatext>„Poslechni, můj holoubku; tam na té skále stojí hrad a
v tom hradu zůstává moje dcera, která tě unésti dala; orel ten byl její manžel.
Ona má tři dcery. Nejstarší jmenuje se Drčna, protože jí celý den huba jede
jako mlejnské kolo; druhá se jmenuje Treperenda, ta sklepá a protřese celý hrad
a nadělá samých mrzutostí. Ta třetí, můj miláček, jmenuje se Kráska, protože je
nejkrásnější na světě, a k tomu rozumná a dobrá. Matka je tuze zlá, a chceš-li,
aby se ti dobře vedlo, musíš se k ní jakož i k starším dvěma dcerám velmi
lichotit; ale Kráska ti neuškodí. V tuto hodinu chodí se vnučky koupat, jdi jen
za mou chaloupku, tam uhlídáš pozdálí rybník; nedaleko břehu se v houští skryj
a očekávej, až děvčátka přijdou. Dej si pozor, kam Kráska šaty položí, a až
bude v rybníku, zlehka se přikraď a rychle je odnes. Až se bude po nich shánět,
nedávej jí je bez výměny. Nyní víš, co máš dělat, a tedy jdi.“</p>

<p class=e-bookprzatext>Milostín uposlechl rady dobré babičky a šel. Skutečně
spatřil, když přišel za chaloupku, široký rybník kolem dokola hustým vrbovím
obrostlý, i došel až k břehu a tam se v houští skryl. Netrvalo to dlouho, tu
slyšel šepot a hovor děvčat. Vystrčil tedy hlavu, by viděl, kam ta nejkrásnější
z nich šaty klade; a když to věděl, zase honem se schoval, aby ho neviděly.
Děvčata se vykoupaly a šly se strojit. Drčna i Treperenda našly své šaty, ale
Kráska hledala nadarmo, i divily se tomu, kdo by je byl odnesl.</p>

<p class=e-bookprzatext>„Toť s tebou někdo žerty tropí a naposled ti je vodník
přeschoval. Nu, my na tě čekat nebudem, hledej si je sama.“ To řekly a odešly.</p>

<p class=e-bookprzatext>Kráska chodila křoví od křoví, pořád šaty hledajíc; najednou
zaslechla šustot, a jako střela byla ve vodě. Tu vystoupil Milostín z houští a
šel přímo k místu, kde Kráska stála. Podivilať se, odkud ten švarný mládenec
přichází a kde vzal její šaty, které v rukou nesl. „Poslyš, mládenečku, to jsou
moje šaty, prosím tě, dej mi je nazpět!“ volala Kráska na Milostína.</p>

<p class=e-bookprzatext>„S radostí,“ odpověděl tento, „ale co mi za ně dáš?
Zadarmo je nedostaneš.“</p>

<p class=e-bookprzatext>„Nemám nic jiného nežli tuto šnůrku perlí,“ řekla
Kráska a ukázala na krk, který nad perle byl bělejší. „Ty bych ale nerada
opustila, protože jsou mi nejdražší památkou.“</p>

<p class=e-bookprzatext>„Od kohopak je máš, že ti jsou tak drahé?“</p>

<p class=e-bookprzatext>„Je tomu patnáct let, co mě našli nynější rodiče po
jedné bouřné noci mezi všelijakým nářadím, jež viny z rozkotaného korábu na
břeh vyhodily; byla jsem děcko as rok staré, v tenkých plenkách zaobalené, a
měla jsem tyto perle na krku, a protož musejí mi býti nejmilejší památkou.“</p>

<p class=e-bookprzatext>„A nedáš mi je, ani když ti řeknu, že mě sem tvá
babička poslala?“</p>

<p class=e-bookprzatext>„Má dobrá babička? A kdo jsi ty?“</p>

<p class=e-bookprzatext>Nato, když jí Milostín všecko pověděl, sňala perle s
krku a podala mu je. On pak nato svlékl na zlaté šnůrce na prsou zavěšený
prsten a dal ho Krásce, která ho na to místo pověsila, kde dříve perle měla.
Pak se s ní laskavě rozloučiv odešel do chaloupky.</p>

<p class=e-bookprzatext>Co Krásku spatřil, nestýskalo se mu již ani polovic tak
jako dříve. S veselou tváří vešel k babičce do chaloupky. „Nu, jak jsi
pořídil?“ ptala se ho tato.</p>

<p class=e-bookprzatext>„Dobře, babičko, dobře,“ odpověděl Milostín, perle jí
ukazuje.</p>

<p class=e-bookprzatext>„Tyť jsi šťastný hoch; nyní můžeš směle do zámku jíti,
nebo Kráska bude tvou ochránkyní. Budete-li v něčem mé pomoci potřebovat, víte,
kde jsem.“</p>

<p class=e-bookprzatext>Sotva to dořekla, přišly pro Milostína starší dvě dcery
a odvedly ho k čarodějnici. Ani zlata ani stříbra zde nespatřil jako v otcovském
zámku; černým mramorem bylo všecko vykládáno a místo četného služebnictva stálo
tam porůznu jen několik velkohlavých trpaslíků. Uvnitř přišla jim naproti
stará, sehnutá, škaredá žena. „Ach, jakpak mám tu babu milovat!“ pomyslil si
Milostín. Tu se přitočila Kráska a očkem mu pokynula, by se nemračil. Rychle
tvář vyjasniv, přistoupil k babě a vlídně ji pozdravil.</p>

<p class=e-bookprzatext>Ona měříc ho od hlavy až dolů pravila: „Jen hezky
poslouchej a nebudeš se tu zle míti. Až si odpočineš, dám ti práci.“</p>

<p class=e-bookprzatext>Po takovém laskavém přivítání odešla zase baba,
provázena velkým černým kocourem. Byloť našemu Milostínovi ouzko v tom tmavém
zámku; i vzpomněl si na svou dobrou matku i na svého laskavého otce a slze mu
po tvářích padaly jako zrna hrachu.</p>

<p class=e-bookprzatext>Kráska myslíc sobě, proč teskní, nechala ho plakat a po
chvíli teprv k němu přistoupila pravíc: „Vidíš, drahý Milostíne, když budeš
plakat a si stýskat, bude tu pro tě mnohem hůře; buď vesel, zapomeň na všecko,
já budu s tebou spokojena a budu tě vyrážet, jak jen možná.“</p>

<p class=e-bookprzatext>Milostín si dal říci a již za několik dní miloval každý
v zámku dobrého, veselého a přívětivého mládence. Kráska mu pomáhala pracovat,
ona jej vyrážela v prázdných hodinách, takže ani nepozoroval, jak dni, měsíce,
ba i léta utíkaly. Jsouc v umění černoknižnickém od babičky dobře vycvičena,
nikdy se z toho tak netěšila jako nyní, an tím princovi mnohé blahé chvíle
způsobiti mohla. Věděla dobře, že stará nic dobrého s Milostínem nezamejšlí,
ale posud se ještě tajemství toho nedopídila. Jednoho dne šla k babičce a ptala
se jí mezi jiným také, co se s princem státi má?</p>

<p class=e-bookprzatext>„Inu, zlatá děvečko,“ odpověděla tato, „osud jeho je
smutný, povím ti to, ale nesmíš nic vyzradit. Znáš dobře svou pěstounku, jak je
zlá, skoupá a zlata chtivá. Dlouhý čas zkoumala, jak by to bylo možná, aby
smrti ušla. Konečně vyzkoumala pomocí mocných duchů, že musí dobrovolně dostati
nevinného, dvacetiletého mládence, a ten že musí býti z královského rodu. Tomu
musí po tři dny práci ukládat. Když ji vykoná, ztratí ona všecku moc a právo k
němu; pakli ale ne, má ona třetí den o půlnoci devatero kvítí nasbírat a
uvařit, mládence zabít a jeho teplou krev a srdce s kořením smíchat a z toho
nápoj nesmrtelnosti uvařit. Aby ale jista byla, že má nevinného mládence,
hleděla prince v něžném stáří se zmocnit, což se jí u otce Milostínova lestně
podařilo. Dala tedy prince mocí unésti, aby ho zde dochovala. To jí však nic
nebude platno, my se musíme všemožně přičinit, by ho se světa neshladila. Ty
jediná můžeš ho vysvobodit.“</p>

<p class=e-bookprzatext>„Ach, já bych to ráda učinila, jen kdybych věděla jak.“</p>

<p class=e-bookprzatext>„Počkej jen, až bude včas.“</p>

<p class=e-bookprzatext>Milostín neměl ani nejmenšího zdání, co s ním stará
baba obmejšlí, a vždy se vlídně k ní choval, jakož i ke všem ostatním. Čím více
však přicházel do let, tím více se mu přebývání v černém zámku zprotivovalo,
jen Kráska ho tam poutala, kterou vždy více a více miloval. Navzdor jeho
nechuti plynuly léta tak rychle, že mu do dvaceti jen tři dni scházely. Již
nastala ta doba, kterou Kráska s hrůzou očekávala. Šla tedy k babičce, by se s
ní poradila, co má dělati.</p>

<p class=e-bookprzatext>„Proměň se dnes večer v myšku a zalez pod postel
pěstounky, tam uslyšíš, co bude dělat.“ To také večer Kráska učinila.</p>

<p class=e-bookprzatext>„Copak jen zítra Milostínu dám za práci, kterou by
nevykonal?“ ptala se stará svého muže a doložila po krátkém rozmejšlení: „Pošlu
ho na dříví.“</p>

<p class=e-bookprzatext>Myška ráda, že ví, co na miláčka čeká, vykradla se zase
pryč a pospíšila k němu. „Až tě zejtra stará pošle do lesa, nedělej si z toho
nic, já ti přijdu na pomoc.“</p>

<p class=e-bookprzatext>Když ráno Milostín vstal, vešla k němu čarodějnice a
řekla: „Teď půjdeš se mnou do lesa a tam ti práci vykážu.“ Nato mu kázala dát
dřevěnou sekeru, pilu a motyku a on šel za ní. Když přišli hezký kus cesty za
zámek, baba se zastavila a pravila: „Jak daleko zde ten kus lesa vidíš, tak
daleko jej do večera musíš porazit, dřeva rozštípat a do sáhů urovnat; jestli
to nebude hotovo, zle bude s tebou.“ Zkamenělý zůstal Milostín státi, když ty
slova od čarodějnice slyšel; ona se však po něm ani neohlídla a rychle odešla.
Co měl s dřevěným nářadím dělat? Sedl si tedy na trávník a očekával Krásku.</p>

<p class=e-bookprzatext>Když slunce nejvýše stálo, přilítla bílá holubička a
posadila se vedle něho. On ji chtěl vzít do ruky, ale vtom objímal Krásku. „Teď
mě pusť,“ pravila ona, „a zůstaň sedět, až za tebe práci udělám.“</p>

<p class=e-bookprzatext>Asi za minutu začaly se stoleté stromy kácet,
neviditelné ruce dřeva řezaly, štípaly a v sáhy rovnaly, a dříve než Milostín
poobědval, bylo všecko vykonáno. Kráska zapověděvši milenci, aby o tom nikomu
ani slova neříkal, v podobě holubičky zase uletěla. I podivila se stará velice,
když u večer pro prince přišla a viděla, že s prací je hotov. Neřekla ale nic.
Doma se vyptávala, kdo u Milostína byl, žádný ale o ničem nevěděl. Musila
mlčet.</p>

<p class=e-bookprzatext>U večer letěla od chaloupky k zámku malá muška a zrovna
do komůrky, kde stará spala. „Kampak zejtra toho kluka pošlu?“ řekla muži
čarodějnice.</p>

<p class=e-bookprzatext>„To já ti nepovím,“ odpověděl onen.</p>

<p class=e-bookprzatext>„Půjde na lov,“ pravila po chvíli stará.</p>

<p class=e-bookprzatext>Muška nato odlítla k Milostínu, by ho připravila a na
druhý den potěšila.</p>

<p class=e-bookprzatext>Ráno přišla zase baba k Milostínovi a poručila mu, aby
šel s ní; dala mu dřevěnou motyku, ryč a lopatu. Přišli až k jednomu rybníku, u
něhož se zastavili. „Zde,“ řekla stará a ukázala na velkou louku vedle rybníka,
„vykopáš jámu a rybník do ní stáhneš, v němž pak zlatou a stříbrnou rybu
uloviti musíš.“</p>

<p class=e-bookprzatext>Milostín se ale, jak baba zašla, bez starosti na zem
posadil a myslil na Krásku. Byl by bláznil, aby se s dřevěným nářadím do čeho
pouštěl. V poledne přilítla zase holubička a princ se potěšil. „Nic se neboj,
všecko za tebe udělám.“ Nato své čáry prováděla. Jako by tisíc krtků v zemi
rylo, počaly se kolem dokola na louce jamky dělati, tak dlouho, až na místě
louky hluboká jáma byla, ještě průtok k rybníku, a jedním návalem tekla voda do
jámy; netrvalo to dlouho a byla plna. Nato roztáhla Kráska síť, a v tu chvíli
se v ní jedna zlatá a druhá stříbrná ryba házela. Dala je princovi a přikázala
zase, by ji neprozrazoval.</p>

<p class=e-bookprzatext>Divila-li se první večer baba, podivila se druhý ještě
více, když všecko v pořádku viděla. Již nevěděla, co si má myslit. Když se doma
poptávala, nevěděl žádný, kdo by byl princovi pomáhal.</p>

<p class=e-bookprzatext>V noci nato muška opět poslouchala. „Buďto rozumí
čarům, co však ani možná není, anebo má šotka, který mu pomáhá,“ pravila stará;
„ale zejtra musí jezdit, a tu sotva vyhraje.“</p>

<p class=e-bookprzatext>Jakmile Kráska řeč její vyslechla, pospíchala k babičce
na radu a od ní k svému miláčku. „Zejtra musíš jezdit,“ řekla mu, „ale
nestrachuj se, první kůň bude Drčna, druhý Treperenda. Aby se s tebou vysoko
vznésti nemohly, otoč okolo sebe tenhle červený šátek, a budeš jak olovo těžký.
Až s nich slezeš, odskoč najednou, a když na tebe budou oheň házeti, máchni
tímto bílým šátkem třikráte po sobě a nic ti neuškodí. Ten třetí kůň budu já;
tu odhoď šátky za sebe, protože já tobě neuškodím.“ Nato odešla.</p>

<p class=e-bookprzatext>Druhý den časně ráno zavolala stará Milostína do dvora
a kázala vyvésti bílého koně. „Na tom koni musíš v povětří můj zámek sedmkrát
objeti,“ pravila k princovi.</p>

<p class=e-bookprzatext>„Milerád,“ odpověděl tento, „jen jestli to vydrží.“</p>

<p class=e-bookprzatext>Maje šátek kolem sebe ovitý, chutě na bělouše vyskočil;
ale ten se sotva s ním z místa hnouti mohl, a když kousek zaklusal, padl k
zemi. Milostín odskočí, a když kůň počne zlostí po něm kopat a ohněm plivat,
máchne třikráte bílým šátkem a oheň zhasne. „Totě špatný kůň,“ řekl, „jestli
nemáte rychlejšího, bude to s jízdou špatně dopadat.“</p>

<p class=e-bookprzatext>Tu přivedli hnědého. Ale bylo to jako s prvním;
čarodějnice byla již celá rozvzteklena, a dala konečně vraníka přivést. Princ
zatím hodil šátky za sebe, vymrštil se na koně a ten se s ním do povětří vznesl
jako pták. Když sedmkrát zámek objel, spustil se zas do dvora. „To je koníček,“
pravil, s něho se shoupnuv, „na tom je jízda jako na perutích.“ Baba běhala po
dvoře co zlá saň; když viděla, že její naděje zmařena, zavřela Milostína do
sklepa a dala mu za stráž Drčnu a Treperendu. Kráska byla by ho ráda
vysvobodila, ale bála se prozrazení, an nebyla dosti mocna se starou vejít v
zápas. Šla se tedy s babičkou poradit; ale v myšlénkách přišla místo k
chaloupce k rybníku. Tu ale chtělo se jí najednou spát, jako by to na ni hodil,
i sedla pod stromek a šťastně usnula. Sotva oči zavřela, viděla před sebou
státi paní v zelenavě průhledném závoji. „Já jsem tvoje matka,“ řekla tato
jemným hlasem a k ní se sklonila; „chci tebe a Milostína odtud vysvobodit.
Přičiň se, abys jej před půlnocí ze zámku sem přivedla; tu potom smočte prsten
a perle ve vodě a ukáže se vám loďka, do níž skočíte. Ať se kolem vás děje
cokoliv, nebojte se ničeho; jak přirazí loď ke břehu, pak vyskočte a jděte
pokojně svou cestou, neboť čarodějnice nebude již žádné moci k vám míti.“ Nato
jí vdechla políbení na tvář a zmizela.</p>

<p class=e-bookprzatext>Kráska se probudila. Nevědělať, byl-li to sen čili
pravda, šla ale k babičce a prosila ji, by jí poradila, co má dělat.</p>

<p class=e-bookprzatext>„Jdi jen domů,“ radila tato, „a nějak ošiď Drčnu a
Treperendu, by se vzdálily; co dále dělat máš, to beztoho víš.“</p>

<p class=e-bookprzatext>Tu teprv uvěřila Kráska, že to byl opravdový sen. Slzíc
těžce se s babičkou rozžehnala, kteráž jí vlastní matkou byla, a odešla
navždycky z chaloupky. Na cestě, když tak přemýšlela, jak by asi strážné od
Milostína odvrátila, napadlo jí, že jsou tuze mlsné, a toho také hned použila.
„Ach holčičky,“ řekla, když k nim vešla, „teď jsem byla u babičky a strojila
večeři; tak dobré jídélko jste opravdu ještě nejedly.“</p>

<p class=e-bookprzatext>„Což nám to pravíš, když z toho nic neužijem?“ „Proč
ne, babička vám oběma nejlepší kousek schovala, můžete si pro něj jít.“</p>

<p class=e-bookprzatext>„Co ti napadá? Vždyť víš, kdo tady zavřen a koho
hlídáme.“</p>

<p class=e-bookprzatext>„Však on vám neuteče, a pro tu chvilku nebude tak zle,
já se ho snad také dohlídám.“</p>

<p class=e-bookprzatext>Měly ovšem strach před matkou, ale mlsnost zvítězila;
odevzdavše vězně Krásce, rychle odběhly. Jakmile tato jista byla, že se
nevrátí, otevřela Milostínovi dveře, a ani mu na jeho otázky neodpovídajíc,
pospíchala s ním k rybníku. Když přišli k břehu, smočila prsten a on perle, a v
okamžení houpala se před nima ozdobná loďka. Oba rychle do ní skočili a pod
vodou zmizeli. Tu bylo ryb a vodních zvířátek kolem loďky, jen se to hemžilo,
ale žádné jim neuškodilo. Kolik hodin tak pod vodou plouli, než loďka opět na
povrch vyšla, to se neví. Najednou viděli se na moři; ale hrůza Krásku obešla,
když se ohlídla a druhou loďku za sebou spatřila, v níž jeduplná čarodějnice
seděla. Jako šíp letěli po hladině mořské, ale babice jim už byla v patách. Tu
se strhl náramný vítr, moře burácelo a viny jako domy přes loďky se válely.
Najednou bylo vše ticho, oni přistáli k břehu, hbitě vyskočili a loďka v
okamžení zmizela. Koukali se po moři, kam se stará poděla, ale neviděli jiného
nic, nežli třísky rozkotané loďky. Nepochybně že ji víly roztrhaly. Milostín a
Kráska děkovali bohům, že z takového neštěstí vyvázli, a putovali dále.</p>

<p class=e-bookprzatext>Dlouho a dlouho museli chodit, než město našli, kde byl
princ domovem; konečně ale se tam dostali. Mezi královským městem a zámkem byla
řeka, přes ni byl most, několik set kroků od mostu stál mlejn a u toho mlejna
zůstala Kráska s princem stát. „Ty mi dej nyní,“ pravila k němu, „perle a já
tobě dám prsten; musíš ho mít, aby tě rodiče poznali.“</p>

<p class=e-bookprzatext>„A ty se mnou nepůjdeš, Krásko?“ ptal se princ
zarmouceně.</p>

<p class=e-bookprzatext>„Ne, já nepůjdu s tebou, až pro mě vzkážeš. Jedno mně
však připověz, že dvakrát dvanácte hodin matku svou nepolíbíš. Uděláš-li to,
bude s tebou dobře, a brzy se uhlídáme; pakli ne, budeš nešťastný a bůhví kdy
se shledáme.“</p>

<p class=e-bookprzatext>Těžko sice, ale upřímně slíbil to vysvoboditelkyni své,
ačkoli nevěděl, co matce řekne. Nato se rozloučili. Princ šel k zámku, Kráska
ke mlejnu. Právě obcházel mlynář kolem, by napravil, kde co schází, když k němu
Kráska přistoupila. „Pane otče, nepotřeboval byste děvečku?“</p>

<p class=e-bookprzatext>„Proč se ptáte, mladá?“</p>

<p class=e-bookprzatext>„Že bych k vám šla do služby, kdybyste mě chtěl.“</p>

<p class=e-bookprzatext>„Vy zajisto nejste odtud, že u mne chcete sloužit?“</p>

<p class=e-bookprzatext>„Máte pravdu, já přicházím z daleka; měla jsem zde
tetku; když mně matka a otec umřeli, umínila jsem si, že k ní půjdu, aby mi
nějakou službu zaopatřila; ale na neštěstí je i ona mrtva; já se nemohu zpátky
vrátit, a musím si tedy sama službu hledat.“</p>

<p class=e-bookprzatext>„Je mně vás líto, panenko, ale abych vám to upřímně
řekl, moje žena je tuze zlá, a málokterá děvečka u ní čtrnácte dní vydrží.“</p>

<p class=e-bookprzatext>„Jestli nic jiného v cestě není, tedy se nebojím, já
umím všecko dělat, lehkou i těžkou práci, a jistě se paní mlynářce zachovám.“</p>

<p class=e-bookprzatext>„Pojďte tedy se mnou.“</p>

<p class=e-bookprzatext>Když přišli do síně, přikolíbala se naproti nim
mlynářka.</p>

<p class=e-bookprzatext>„Co si to vedeš za fiflenu?” vítala je ne tuze líbezným
hlasem. „No, jen zvolna, dokavad nevíš, oč se jedná,“ odsekl mlynář. „To je tvá
nová děvečka; beztoho jsi ráno jednu vyhnala, a tak ti snad přijde vhod.“</p>

<p class=e-bookprzatext>Mlynářka našpoulila hubu, podepřela ruce o masité boky
a prohlížela Krásku od hlavy až k patě. „To bude něco správného, jak vidím.“</p>

<p class=e-bookprzatext>„Jen si mě podržte a uhlídáte, že toho nebudete
litovat,“ odpověděla Kráska.</p>

<p class=e-bookprzatext>A mlynářka, která v srdci ráda byla, že holku dostala,
dlouho se prosit nedala. A vskutku byla spokojena. Sotva co poručila, již to
bylo hotovo; sotva ji kam poslala, již byla opět zpátky. Všecko jí po vůli
dělala tak, že se nemohla nikdy na ni rozzlobit. Ale nejen mlynářka, ale každý,
kdo ji viděl, musel ji milovat, protože byla vždy vesela a přívětiva ku
každému, koho viděla. – Ne tak dobře vedlo se princovi. Když odešel od Krásky,
šel do zámku a dal se u svého otce ohlásit. Starý král zůstal radostí celý bez
sebe, když mu Milostín prsten ukázal a jej přesvědčil, že je opravdu jeho syn.
Oba běželi k matce. Ta jej ovšem chtěla líbati, on se ale odvrátil a prosil, by
mu to odpustila, že ji nesmí políbit, až dvakrát dvanáct hodin mine, protože ho
slib váže. Zarmoutilo to královnu, že vlastního syna, pro něhož tolik slzí
vylila, po tolika letech ani políbit nesmí; ale jeho slib byl jí svatý.
Utrmácen po cestě přál si trochu odpočinout a rodiče jej hned na lože odvedli,
aniž se ho mnoho vyptávali. Když usnul, nedalo to královně, aby se nešla na
syna podívat, který byl tak krásný, že na něm oči nechat mohla. I nutilo ji to
a lákalo tak dlouho, až nemohouc se déle zdržeti, zlehka ho políbila. Myslilať,
že to nebude škodit, jen když on sám o tom nic neví. Avšak to přece škodilo;
když se princ probudil, nevěděl o ničem, co se s ním bylo kdy přihodilo. Tu
teprv shledala matka, že zle činila. Milostín chodil po zámku jako tupé mysli,
nic jej netěšilo, nic nemrzelo.</p>

<p class=e-bookprzatext>Tak to s ním trvalo skoro celý rok. Otec se tím trápil,
ptal se, radil se u zkušených lidí, ale žádný nevěděl rady. Konečně mu napadlo,
že ho ožení. Sám mu tedy krásnou princeznu vyhlídl a všecko umluvil. Milostína
to ale pranic netěšilo, ani když o tom slyšel, ani když princezna přijela.
Starý král se skoro obával, že se nevěsta odradí; ale té bylo více o to, by se
královnou stala, a tedy si z toho nic nedělala. Tři dni před svatbou a tři dni
po svatbě měly se velké hody a všeliké radovánky slaviti.</p>

<p class=e-bookprzatext>Den před svatbou byl určen hon, k němuž se hostů
sjíždělo, jak by plátno táhl. Král, Milostín a nevěsta jeli na koních napřed.
Museli skrze město, a tedy dříve přes most. Když přijeli doprostřed, nemohli
dále; koně zůstali jako přimrazené, a kdyby je byli utloukli, nemohli se z
místa hnout. Starý král skočil s koně a chtěl pěšky most přejít, ale to také
nešlo. I nevěděl, co si má o tom myslit. Nikde nebylo vidět člověka, toliko pod
mostem máchala mlynářova děvečka prádlo.</p>

<p class=e-bookprzatext>„Hej, děvče,“ křičel na ni král, „copak se to stalo, že
nemůžem přes most?“</p>

<p class=e-bookprzatext>„Kdybyste mě pozvali dnes k tabuli, pomohla bych vám.“</p>

<p class=e-bookprzatext>„Kdopak jsi?“ ptal se s podivením král.</p>

<p class=e-bookprzatext>„Mlynářova děvečka,“ odpověděla Kráska.</p>

<p class=e-bookprzatext>„Jestli to dokážeš, máš mé slovo, že dnes s námi
hodovati budeš.“</p>

<p class=e-bookprzatext>Nato se Kráska dotkla mostu, a koně klusali dále. Královi
to ale pořád leželo v hlavě, co to za podivnou holku. Poptával se sem tam, ale
každičký ji chválil. Jakmile přišel domů z honu, řekl to královně, a ta byla
ještě žádostivější tu neobyčejnou děvečku spatřiti. Vzkázali pro ni. Již seděli
všickni hosté u stolu, jen vedle Milostína bylo prázdné místo pro mlynářovic
děvečku připravené. Tu otevře sloužící dvéře a do nich vkročí paní ve skvostném
a nádherném šatě, a tak krásná, že na ní všech zraky jako u vyjevení utkvěly.</p>

<p class=e-bookprzatext>„Milostivý králi, já přicházím, bych vás na dané slovo
upamatovala. Já jsem mlynářova děvečka,“ řekla ku králi přistoupíc.</p>

<p class=e-bookprzatext>Král, jakož i druzí, nechtěli ani smyslům věřiti, že by
to služka byla; přece ale vstali a ochotně na místo jí ponechané dovedli. Ale
Milostín si jí ani nevšímal a hleděl si jen dobrého jídla. Když bylo po tabuli,
poručil král, aby každý něco povídal aneb zpíval. Nebylo tu, kdo by s
ochotností návrh nebyl přijal; všickni se již vypořádali, a přišlo teď na
Milostína a na Krásku, aby mysl společnosti obveselila. I učinila jim dle vůle,
ale ani písní, ani pohádkou, nýbrž vzala jádro z jablka a vstoupila doprostřed
síně. Tam udělala kolo a hodila jádro do něho. Za chvilku vypučela ze země
zelená ratolest, rostla vždy výše a výše, až to byl strůmek; tu se na něm
udělalo poupátko, z něhož, když se rozpuklo, usmívalo se jablko jako krev
červené. Kráska je utrhla, a vezmouc nůž, ve dví rozřízla; půl si nechala, půl
dala Milostínovi. Ten ji lhostejně od ní vzal a snědl. Ale sotva se to stalo,
vyskočil princ vzhůru a padl Krásce okolo krku. Hosté mysleli, že je kouzelným
jablkem očarován; ale když po prvním výlevu radostného shledání princ s Kráskou
k rodičům přistoupil a slovo od slova všecko povídal, co se s ním kdy bylo
stalo, tu teprv viděli, že je při úplném rozumu. Rodiče nemohli jinak učinit,
než sňatku jejich požehnat.</p>

<p class=e-bookprzatext>Když první jeho nevěsta mrzutě domů odjela, nastoupila
Kráska na její místo a druhý den slavila se svatba skvostně a hlučně. Mlynář a
mlynářka byli také pozváni. – U večer šla Kráska do zahrady a došla v myšlénkách
až k vodě. Myslila na matku; ráda byla by tu milostnou tvář ještě jednou
spatřila. I napadlo jí, že by se jí snad zjevit mohla, kdyby perle ve vodě
smočila; udělala tak. Tu se voda rozdělila a Kráska spatřila matku, která na ni
kývala. I sešla do vody a padla matce do náručí. Ale jak tam v hlubině bylo
krásně! Když přišly až dolů, vedla ji vodní paní do svého krystalového palácu.
Stříbrný a zlatý písek pokrýval stezky, po nichž se zelenokadeřavé víly
vznášely. Když stoupila Kráska dovnitř, spatřila uprostřed chladné síně na
zeleném koberci, liliemi a růžemi kolem posetém, krásného muže ležeti. Byl
mrtev. „To je tvůj otec,“ pravila smutným hlasem vodní paní, když k němu Kráska
přistoupila, a celý příběh své lásky jí vypravovala. Kráska s pláčem poslouchala.</p>

<p class=e-bookprzatext>„Ty jsi šťastna,“ dokončila vodní paní svou řeč. „Rod
tvůj bude dlouho panovati v slávě a štěstí. Já vám budu vždy nablízku, bych vás
mocí svou od zlého chránila.“</p>

<p class=e-bookprzatext>Ještě jednou políbila Kráska matku, pohlédla na bledé
tváře otcovy a od vodní paní provázena ubírala se z krystalového palácu.
Zeleným proutkem rozdělila matka opět vody, aby Kráska za sucha nahoru vyšla.
Když se vrátila domů, povídala svému manželu, který se již všude po ní ptal,
kde byla, a všickni dobré paní tiché díky vzdávali. Druhý den trvaly radovánky
až do noci, a konečně se také na lodkách po vodě plavalo; tu se přihrnula
veliká vina a položila mladým manželům, kteří na pokraji lodě stáli, skřínku k
nohoum. S podivením ji otevřeli, i byla plna klenotů. Bylo to věno mladé
královny, které za více stálo než celé království. Oba panovali dlouhá léta
slavně a šťastně, a po nich děti jejich, tak jak jim to vodní paní byla
předpověděla.</p>

<p class=e-booknadpis20><a name="_Toc340653382">O Popelce</a></p>

<p class=e-bookprzatext>Za starých časů bydlel v jednom městě chudý muž, který
měl tři dcery. Nebyly ještě vzrostlé, ale bylo na nich vidět, aspoň na těch
dvou starších, že budou hezké děvčátka. Ta nejmladší byla celý den v kuchyni
při hrubé práci, takže jí vždy jen Popelka říkali, neboť pro samý popel nebylo
ani možná poznati, je-li hezká nebo ne. Starší dvě, Kasala i Adlina, byly sice
v ženských uměních vyučeny, ale nedělaly nic a zanechaly péči o živobytí docela
svým rodičům, takže tito, nemohouce to jinak zmoci, kde co měli na výživu
utratili. Jich známí a sousedé, a obzvláště jedna tetka, rozšafná a povážlivá
to žena, tuze jim to za zlé pokládali, že je nikam mezi lidi nedají. Ale co,
když se holkám nechtělo? Ony chodily celý den se založenýma rukama, Popelka jim
všecko k hubě přinést musela, začež ji ještě neustále trýznily.</p>

<p class=e-bookprzatext>Jednou v noci řekl muž k své ženě: „Milá ženo, s těmi
děvčaty to tak zůstat nemůže, nechceme-li co nejdříve na žebrotu přijíti. Zde
do služby jít nechtějí, tedy se musím odhodlat a lstí je někam zavést, odkud by
cesty domů nenašly.“ Ženě se to ovšem zdálo býti divné, ale nouze je zlá; a tak
v poctivost mužovu důvěřujíc, svolila, by dcery druhý den odvedl. Popelka,
která u krbu spala, a jak se co hnulo, hned všeho si všimla, slyšela také tu
rozmluvu rodičů. Sotva se rozbřesklo, vstala tiše a pospíšila k tetce na
poradu.</p>

<p class=e-bookprzatext>„Já ti sice poradím, ale pod tou výminkou, abys své
zlopověstné sestry s sebou zpátky nebrala.“ Nato dala Popelce klubko nití a
řekla: „Zůstaň pozadu a uvaž konec někde u blízkého stromu, klubko dej do
kapsy, a tak potáhneš nit za sebou a po ní zase cestu domů najdeš.“</p>

<p class=e-bookprzatext>Popelka děkovala dobré tetce a šla s klubkem domů.</p>

<p class=e-bookprzatext>Časně ráno, když otec vstal a holky vzbudil, řekl k
nim: „Mám dnes tuze mnoho práce v lese, takže sám ani nestačím, proto musíte
všecky tři se mnou.“</p>

<p class=e-bookprzatext>Nechutnalo to rozmarným dívkám, jen Popelka měla již
snídani dávno přichystanou, když ony ještě ani ustrojeny nebyly. Když se
najedly, šly s otcem. Popelka měla klubíčko v kapse a nitku pořád za sebou
táhla. Otec vodil je křížem po lese, až přišel do houštiny, kde jim kázal
posečkat, až si místo vyhlídne, kde by nejlépe bylo dříví klestit. Na nic
nepomyslíce, čekaly holky, jak jim bylo veleno, jen Popelka věděla, kam to
bije; a když otec po hodné chvíli nepřicházel, řekla jim: „Mně se všecko zdá,
že nás tady otec nechá, a protož půjdeme ho radši do lesa hledat.“</p>

<p class=e-bookprzatext>„Ty moudrá vždy něco víš.“</p>

<p class=e-bookprzatext>„Inu, nechcete-li, půjdu sama.“</p>

<p class=e-bookprzatext>To holky také nechtěly, a tedy šly za ní. Popelka byla
dobrého srdce, a nemohla to sestrám udělat, by je samotné v lese nechala. Po
nitce, kterou zase do klubíčka svíjela, přišly šťastně, ač pozdě večer domů.
Mrzutě jim otec otevřel, když na dvéře klepaly; vymlouval se ale, že v lese
zabloudil, a když pozdě teprv z něho vyšel, že šel raději domů, mysle s
jistotou, že ony za ním přijdou.</p>

<p class=e-bookprzatext>Ale v noci to slyšela Popelka dobře, jak k ženě pravil:
„Věru nevím, jak ty děvčata z lesa cestu našly. Nu to nic nedělá, zejtra je
zavedu ještě dále, by snadněji do zámku přišly, kam je chci do služby dát“ </p>

<p class=e-bookprzatext>Ještě ani nesvítalo, a Popelka již byla u tetky; ale
musila jí přislíbit, že nikterak sestry více zpátky nepřivede. Nato jí řekla,
by si nabrala popele, kam jen může, a za sebou ho po cestě trousila, tak že
cestu zpátky najde.</p>

<p class=e-bookprzatext>Ta poděkovala a šla domů. Zase vzbudil otec dcery, aby
honem vstaly a se ustrojily, že půjdou s ním do lesa na šišky.</p>

<p class=e-bookprzatext>Když se nasnídaly, vzala si Popelka košíček, navrch
dala do něho šátek a kousek chleba, dospod ale samý popel, jakož i do kapes.
Jak šly, vždycky trochu utrousila, až na to místo, kam je otec zavedl a kde
množství šišek leželo. Tu jim řekl otec: „Vy sbírejte zde a já půjdu tam v tu
stranu; až budete mít plné loktuše, pak na mne zavolejte.“</p>

<p class=e-bookprzatext>Když měly holky loktuše plné, křičely na otce, ale otec
byl ten tam.</p>

<p class=e-bookprzatext>„Teď musíme jít samy domů, milé sestry,“ řekla Popelka,
„otec snad zase zabloudil.“ Tenkráte uposlechly sestry bez odmluvy a šly s ní
domů. Šťastně se tam po zpopelené cestě dostaly. Všecko již spalo, když k
chaloupce přišly.</p>

<p class=e-bookprzatext>„Vy jste nám utekl, tatínku?“ ptaly se holky.</p>

<p class=e-bookprzatext>„I vy bláhové, jakpak bych vám byl utekl? já jsem šel
dále do lesa a zabral se tak do své práce, že jsem na vás docela zapomněl, a
když jsem pak se chtěl pro vás vrátit, byly jste již pryč; co jsem měl dělati?
Šel jsem tedy bližšími stezkami k domovu.“</p>

<p class=e-bookprzatext>Kasala a Adlina tomu uvěřily, ale Popelka věděla, co v
tom vězí. V noci zase řekl otec: „Zejtra se mi zajisté nevrátějí!“</p>

<p class=e-bookprzatext>Matka ho prosila, by od toho upustil a nikam více je
nevodil, ale on dokonce jinak učiniti nechtěl. Ještě se ani nerozšeřilo, když
Popelka zase u tetky byla a všecko jí povídala; ale tenkráte se na ni tetka
opravdu rozhněvala, že sestry zase zpátky přivedla. A ze zlosti dala jí
naschvál hrachu, co jen unést mohla, by ho za sebou trousila. Po slunce východu
vzbudil otec dcery, řka, aby s ním šly na chvojí. Nasnídaly se a šly. Popelka
zůstávala pozadu a pořád hrách za sebou trousila. Tatík je tenkráte ještě dále zavedl,
a okázav jim, kde mají chvojí lámat, odešel jinam.</p>

<p class=e-bookprzatext>Slunce stálo již hodně vysoko, když hromadu chvojí
nalámaného majíce, po otci se sháněly. Volaly, hledaly, ale vše darmo. Tu jim
Popelka nabídla, že půjdou zase samy domů; koukala na cestě po hrachu, ale
hrachu nikde nebylo. Viděla hejna divokých holubů, kteří na cestě seděli, a
tudy si lehko pomyslila, ti že ten hrách sesbírali. Bylo zle; teď teprv sestrám
pověděla, co otec zamýšlel. Co měly dělat? Udělaly si z chvoje a z mechu lože a
o hladu si pod šíré nebe lehly. Ráno vstaly a nasbíraly si jahod k snídani a
chodily pak jako bludné ovce po lese. Tu jim Popelka dala radu.</p>

<p class=e-bookprzatext>„Já vám povím, holky, co uděláme; já vylezu na strom, a
kde uhlídáme nějaké stavení, v tu stranu půjdem.“ Nato vylezla jako veverka na
borovici a dívala se na všecky strany, kde by nějaké obydlí lidské uhlídala. A
opravdu viděla v dáli velký zámek. Pamatovala si dobře, v kterou stranu to
bylo, pak slezla dolů, řekla to sestrám a všecky kráčely brzy cestou k zámku.</p>

<p class=e-bookprzatext>Byl již soumrak, když přišly na zelenou louku, kde
zámek stál. Třikrát ho kolem dokola obešly, ale nebylo tam ani živé duše vidět.
Osmělily se tedy a klepaly na vrata. Tu se jim zjevila baba, tak škaredá, že se
jí náramně ulekly. Hlavu měla jako opálku, oči vypoulené, vlasy ježaté a tělo
tak tlusté, že by ji všecky tři nebyly mohly obsáhnout.</p>

<p class=e-bookprzatext>„Co tu hledáte?“ křikla na ně, až se jim srdce strachem
zatřáslo.</p>

<p class=e-bookprzatext>„Ach, zlatá babičko,“ odpověděla Popelka, „my bychom
vás prosily jen o něco málo k jídlu, máme ukrutný hlad.“</p>

<p class=e-bookprzatext>„Kliďte se tu chvíli odtud, nechcete-li, aby vás můj
muž snědl.“</p>

<p class=e-bookprzatext>„Ach co si počneme, když vy nás pod střechu nepřijmete?
Noc je na krku, nevíme kam jít, a naposled by nás ještě váš muž potkal a snědl;
smilujte se nad námi a někam nás schovejte; my vám všecko uděláme.“</p>

<p class=e-bookprzatext>„Ach ano, ano!“ křičely jedním hlasem Kasala a Adlina.</p>

<p class=e-bookprzatext>„Já vám budu šít šaty, vyšívat střevíce a všelijaké
šperky strojit.“</p>

<p class=e-bookprzatext>„Já vás budu hladit a česat, abyste byla hezčí.“</p>

<p class=e-bookprzatext>„A já,“ řekla Popelka, „budu vám vařit ty nejlepší
jídla a všecko vám spořádám, abyste nemusela pranic dělat.“</p>

<p class=e-bookprzatext>Baba, slovy těmi uchlácholena, dala si říci a vedla je
do zámku. Dala jim syrové maso a ovoce. Když se toho ovoce dosyta najedly, šly
s babou do sklepa; stál tam velký prázdný sud, do toho je tedy všecky tři
schovala a odešla nahoru. Tu klepal muž její na vrata. Plna strachu šla mu
otevřít.</p>

<p class=e-bookprzatext>Lidojed, který do dveří vkročil, byl třikrát tak velký
jako baba. Sotva se v sednici otočil, zvolal hřmotným hlasem, až se všecko
třáslo, takže to do sklepa slyšet bylo: „Čichám tady člověčinu; ženo, koho tu
máš?“</p>

<p class=e-bookprzatext>„I kohopak bych tu měla, mužíčku?“ Nato mu přinesla
dobrou večeři, by ho upokojila.</p>

<p class=e-bookprzatext>Za chvíli se jí ale zase ptal: „Pověz, babo, koho tu
máš?“</p>

<p class=e-bookprzatext>„I panáčku, žádného.“</p>

<p class=e-bookprzatext>Po chvíli, když se najedl, začal zase: „Musíš tady
někoho míti; pověz.“</p>

<p class=e-bookprzatext>Vidouc žena, že by ho delším zapíráním rozzlobila,
řekla mu všecko a dokončila: „Ale já bych myslila, abys je nechal na živě; až
se tomu všemu od nich naučím, co umějí, pak, budeš-li chtít, můžeš je teprv
zabít.“</p>

<p class=e-bookprzatext>Když si to lidojed rozložil, učinil jí to k vůli. Nato
ho vedla baba do sklepa. Ubohé děvčata myslily, že je po nich veta, že již jde
pro ně, aby je sežral. Sotva ho tedy zahlídly, padly na kolena a o živobytí
prosily.</p>

<p class=e-bookprzatext>„Já vás nechám při živobytí, ale musíte všecko dělat
tak, jak jste řekly, sice bude s vámi zle.“</p>

<p class=e-bookprzatext>Rády to přislíbily. Časně ráno byla Popelka již na
nohou a připravovala snídani; ale sestry jí musely pomáhat, protože lidojed s
lidojedkou za třicet osob snědli. Jak vstali, byla snídaně už na stole. To se
jim líbilo, obzvláštně paní lidojedce, když jí Kasala a Adlina hřívy učesaly a
spletly a pěkně ji ustrojily. Starý připověděl, že jim všeho nanosí, co budou
potřebovat, aby jen řekly. Prozatím ale jim ničeho nescházelo. Každá si hleděla
své práce, a tak jim čas utíkal. Čím dále však, tím více je to tam omrzovalo;
ale nebylo žádné pomoci, žádného vykoupení.</p>

<p class=e-bookprzatext>Usnesly se jednou vespolek, kdyby to nějak možná bylo,
že by své pány zabily. Ale jak? To byla ta otázka, o které dnem i nocí
přemýšlely. I k štěstí se jim nahodilo, že se lidojed od Popelky chtěl chléb
učit péct. Té příležitosti chtěly použít, domnívajíce se, že to se starou
snadněji půjde. Ten den zrána Popelka v peci podpálila, která, poněvadž se tuze
mnoho bochníků peklo, také hodně velká byla. Lidojed usadil se u pece a pořád
koukal, až oheň shoří, aby ho mohl pak rozhrabat a chléb vsadit. Horkem tím
však celý umdlen lehl si na zem a usnul. To bylo, co si holky přály. Jakmile ho
uslyšely chrápat, přinesly velké hráze, opřely je o něj, a vší silou najednou
do ohně ho svalily. V okamžení byl z lidojeda škvarek. Jednoho měly tedy s
krku; jak ale s druhou?</p>

<p class=e-bookprzatext>Když baba vstala, přihrnuly se k ní holky a povídaly,
aby se dala honem strojit, že se muž její z lesa brzy vrátí a že by se tuze
rozhněval, kdyby ji tak dlouho rozcuchanou spatřil. Baba si tedy usedla na
stolici a holky ji začaly česat.</p>

<p class=e-bookprzatext>„Shejbněte, babičko, hlavu, abych vám mohla vlasy vzadu
hezky uhladit,“ řekla Kasala.</p>

<p class=e-bookprzatext>Baba hlavu shýbla a Kasala jí hodila vlasy přes oči,
vzala velkou sekeru, kterou jí Popelka podala, a jedním rázem hlavu jí uťala.
Potom všecko vyčistily a tělo zakopaly. Jsouce teď plnomocnými paními zámku,
prohledaly všecko, kde co leží, a našly mnoho drahých a skvostných věcí, které
se jim všecky dobře hodily. Ale ubohé Popelce nastali krušní dnové. Jako dříve,
když ještě doma byla, musela všecko dělat, uklízet, prát, vařit, co zatím
slečny sestry pořád se jen fintily a titěrnými pracemi obíraly. Popelka byla
tomu sice zvyklá a nebylo by jí to přicházelo odporné, kdyby ji byly sestry
alespoň jen nesužovaly; tak ale nebylo jim nic vhod, co udělala, za každé dílo,
za každou posluhu notně jí vyčinily. Ale co jim bylo platno všecko to fintění,
když tam žádného nebylo, komu by se byly zalíbily? To jim také nejvíce mozky
vrtalo. Umínily si tedy, že se jedenkráte podívají do toho města, kam lidojed
pro potravu chodíval. Jednoho dne vskutku tak učinily a šly do města, které ani
tak daleko nebylo, jak se domnívaly. Tam si nakoupily všelijakých šperků a
jiných potřebných věcí, pak si zjednaly koně a vůz, najaly sloužící, aby
budoucně jen tak po sprostu do města chodit nemusely. Popelce přibylo práce; v
domě bylo sice teď více lidí, proto jí ale přece nikdo nepomohl, poněvadž
všickni jen se slečnama co dělat měli. Když tyto po druhé do města jely,
slyšely, že bude tamější princ velikou hostinu dávat, ku které prý každý
přístup míti bude. To bylo něco pro ty ješitné sestry. Hned si nakoupily
šatů,aby se mohly co nejskvostněji přistrojit. Tu bylo radění a povídání, když
domů přijely, jako by na nich celý svět stál. Popelka ani nevěděla pro samé
běhání, kde jí hlava stojí. Ráda by se byla také jednou do takových šatů
přistrojila a někam podívala, ale bála se vždy sestrám o tom se zmíniti. Než
když viděla takové připravování a pořád jen o krásném princovi povídati slyšela,
osmělila se a poprosila sestry, aby ji s sebou vzaly.</p>

<p class=e-bookprzatext>„Tebe?“ osopily se na ni obě; „nu, to bychom si krásné
cti dobyly.“</p>

<p class=e-bookprzatext>„Dejte mně jen některé z vašich obnošených šatů a
uvidíte, když se čistě ustrojím, že budu lépe vypadat.“</p>

<p class=e-bookprzatext>„Co si ta Popelice o sobě myslí! Snad ne docela, že
bude hezčí než my? Z toho nebude nic. Zůstaň ty jen doma a hlídej hospodářství,
za to ti pak povíme, co se ve městě dálo.“</p>

<p class=e-bookprzatext>Popelka mlčky odešla, ale oči se jí slzami zalily pro
tu nelaskavost hrdých sester. Na den k slavnosti určený vstaly sestry časně
ráno. Tu bylo křiku a poroučení; všickni, kde kdo byl, měli práce plné ruce, až
odjely. Když si Popelka trochu oddechla, vzala koště a šla do sednice, aby
zametla a uklidila. Tu jak se shýbá a dívá, aby nikde ani prášku nezůstalo, spatří
v jednom koutě něco blýskavého. I zvedne to a vidí, že je to zlatý klíček. Od
čeho je asi ten klíček, pomyslí sobě a jde honem hledat, kam by patřil. Ale
nebylo žádné skříně, žádných dveří, žádné truhly, ku které by se byl klíček
hodil. Když nahoře všecko prohlídla, vzala světlo a šla do sklepa. Tu viděla v
koutě dvířka, u kterých byl malý zámek přivěšen. K tomu patřil zlatý klíček.
Otevřela a nic se nebála, nýbrž s chutí vešla do tmavé chodby, kterou před
sebou viděla. Několik kroků dále byly zase dvéře, které se tím samým klíčkem
otevříti daly. Ale jak se ulekla, když vejdouc do síně, viděla světlo tisícerým
bleskem o stěny se odrážeti! Tu byly na podlaze hromady stříbra a uprostřed
stál z ryzího stříbra uměle dělaný stůl a na něm stříbrná truhlička. Z první
síně bylo otevřeným obloukem viděti do druhé. Ta byla ze zlata a uprostřed byl
zlatý stůl a na něm zlatá truhlička. •Z té šlo se do třetí. Obě prvnější nebyly
však nic proti této; tu byly stěny samým drahým kamením posázeny, tak jako když
je nebe nejhustěji hvězdami poseto; vprostřed stál železný stůl, na něm železná
truhlička. Když si Popelka síně ještě jednou prošla a dosti se nakoukala, šla a
otevřela nejdříve železnou truhličku. Jak víko pozdvihla, viděla zlatými slovy
na něm psáno: „Kdo sem ponejprv vkročí a železnou truhličku otevře, tomu patří,
co ve všech třech nalezne, jakož i všecko, co zde stojí. V čele této síně je
největší kámen, kdo na ten zatlačí, tomu se zeď otevře. Tam se pase bílý koník,
kdo naň vsedne, musí říci: ,Mha za mnou, mha přede mnou,‘ a koník ho donese,
kam se mu zlíbí. Ale všecko to bohatství jen třikráte a jenom dobrému k štěstí
pomůže, špatnému však k neštěstí.“</p>

<p class=e-bookprzatext>Když to Popelka přečtla, koukla, co je více ve skříni,
a tu vytáhla bílé šaty, kolem a kolem zlatem vyšívané a drahými kameny
ozdobené. Všecko, co k nádhernému ústroji patřilo, leželo pod šatami; konečně
vytáhla také roztomilé zlaté pantoflíčky. Popelka nebyla sice marná, ale ten
skvostný oblek ji přece tak mocně lákal, že se konečně do něho ustrojit musela.
Běžela tedy rychle zpátky, a svlékši zapopelené šaty, čistě se umyla a
pospíšila zase do sklepa. Tam vzala šaty ze skříně a do nich se oblékla. Od
hlavy až k noze s malinkým pantoflíčkem, vše jí tak dobře padlo, jako by to
ulil. „A teď,“ řekla se zalíbením se prohlížejíc, „sednu na koníka a podívám se
také na tu slavnost a na toho krásného prince. Že mne sestry nepoznají, tím
jsem jista; neboť by se snáze smrti nadály, nežli že v takovém šatě ušpiněná
Popelka vězí.“ Šla tedy, zatlačila na kámen, jenž byl největší a v průčelí se
třpytil, a vyšla na zelenou louku. Opravdu se tam pásl koník jako sníh bílý.
Vzala ho za uzdu a směle se na něj vyšvihnouc, řekla: „Dones mě, koníčku, do
města; mha za mnou, mha přede mnou!“ A jako vítr letěl s ní poslušný koník k
městu. Za chvíli byli v knížecím zámku. Popelka slezla, přivázala bělouše ke
sloupu a šla nahoru clo hodovní síně. Všickni hleděli s úžasem na krásnou
pannu. Princ, kterýžto právě s Kasalou a Adlinou se bavil, rychle je zanechav,
zvědavě k neznámé panně přistoupil. „Kdo jsi, krásná panno,“ tázal se jí, „jež
přicházíš, abys hostinu svou přítomností okrášlila?“</p>

<p class=e-bookprzatext>„Jestli vám to milé, abych se zde chvilku pozdržela,
nechtějte moje jméno věděti.“</p>

<p class=e-bookprzatext>Na ta slova se jí princ více neptal, ale ke stolu ji
vedl. Bála se sice trochu, aby ji sestry nepoznaly, ale tyto, ač s ní oka
nespustily, přece na Popelku ani nepomyslily. Po tabuli se tancovalo; ale princ
neměl již pro nic jiného ani oči ani mysl, než pro krásnou cizinku. On se
neobdivoval krásnému šatu, skvělým diamantům, on viděl jen její krásu,
naslouchal jen milým zvukům, které jí tak líbě se rtů splývaly. Popelka se ale
opravdu sama sobě divila, kde se to v ní vzalo. Co se jí princ ptal, a toho
bylo hezky mnoho, na všecko mu tak rozumně, tak vtipně a povážně odpovídala, jako
by na vysokých školách cvičena byla. Co na sebe královský šat oblékla, byla
celá jiná.</p>

<p class=e-bookprzatext>Už se hodně připozdívalo, když si teprv vzpomněla, že
musí domů. Nemohla se však prince nijak zbaviti a musela s ním jíti dolů, tam se
mu ale vysmekla z ruky, a rychle na koníka se vyhoupnouc, byla ta tam. Darmo
uháněl princ na svém nejrychlejším koni za ní, chtěje ji dohonit, – Popelku
nebylo více viděti. Když přijela domů, svlékla se sebe šaty a dala je zase do
truhličky, pak vzala na sebe zapopelenou sukni a pospíšila nahoru, aby bylo
všecko přichystáno, až sestry přijedou. Nešlo jí to však tenkráte dohromady,
takže měla ještě mnoho co dělat, když se obě sestry vrátily. Tyto ale si
tenkráte takových maličkostí ani nevšimly, protože samy s sebou dost co dělat
měly.</p>

<p class=e-bookprzatext>„Tak mně přece povídejte, jak jste se tam měly a zdali
se vám to líbilo?“</p>

<p class=e-bookprzatext>„Dobře jsme se měly, to si můžeš pomyslit; a líbilo se
nám to tak, že tam zejtra zase půjdeme.“</p>

<p class=e-bookprzatext>„Ach, to mne přece vezmete s sebou.“</p>

<p class=e-bookprzatext>„Na to si ani nepomejšlej; ty se nehodíš do takové
společnosti, kam vznešené princezny chodí.“</p>

<p class=e-bookprzatext>„Copak tam bylo za princeznu? Vždyť mně to aspoň můžete
povědít.“</p>

<p class=e-bookprzatext>„Ba, to se ani povědít nedá; takovou krásu jsme nikdy
ještě neviděly. A jaké měla šaty! Však to jenom jí děkovati musíme, že bude
zejtra zase taková hostina. Princ se do ní zamiloval, a ona mu ujela; teď neví,
jak by se s ní shledal, a myslí, že zejtra jistě zase k hostině přijde.“</p>

<p class=e-bookprzatext>Popelce ty slova celou noc hlavu mátly. Ráno, sotva
byly sestry z domu, běžela do sklepa, by se do druhé truhličky podívala. Tam
ležely šaty růžové barvy, stříbrem těžce vyšité, jakož i všecko ostatní k
slušnému ustrojení potřebné; jediné pantoflíčky musela z prvnější truhličky
vzíti. Líbila se sama sobě, když v lesklé stříbrné stěně na sebe pohlížela. Pak
šla k svému koníkovi, který ji vbrzce do města donesl.</p>

<p class=e-bookprzatext>Princ seděl u stolu jako na trní; kdykoliv se dvéře
otevřely, myslil, že to očekávaná neznámá. Konečně se dvéře rozlítly, hedvábný
šat v nich zašustil a blažený pohled princův dosvědčil, kdo přichází.</p>

<p class=e-bookprzatext>„Ach jak jste mě včera tak kvapným odjezdem
zarmoutila!“ řekl princ, když s ní byl samoten.</p>

<p class=e-bookprzatext>„Nemohu jinak,“ odpověděla Popelka, „a chcete-li,abych
vás ještě jedenkráte navštívila, nesmíte mě zde zdržovat.“</p>

<p class=e-bookprzatext>„Vy nevíte, jak těžká je to pro mne úloha; ale podrobím
se vůli vaší s tou výminkou, že zejtra zase přijdete.“ „Zajisté dané slovo
vyplním.“</p>

<p class=e-bookprzatext>A tedy, když byl čas, aby se zpátky vrátila, princ ji
déle nezdržoval, koje se nadějí, že ji zejtra zase uhlídá. Když přijela domů,
rychle se svlékla a k své práci odešla; sotva s ní byla hotova, přišly obě
sestry.</p>

<p class=e-bookprzatext>„Jakpak jste se dnes měly?“ ptala se jich Popelka.
„Byla tam zase ta princezna?“</p>

<p class=e-bookprzatext>„Ovšem že byla, a krásněji než včera ustrojena; zejtra
bude zase hostina, a tu tak lehce nevyklouzne. Můj bože, co ten princ jen na ní
vidí? Ovšem že je hezká, ale vždyť je také ještě jiných hezkých děvčat na světě
dosti, a nemusel se právě do ní tak zbláznit.“</p>

<p class=e-bookprzatext>„Kdyby jí nebylo, kdo ví, jestli byste se nebyly
kněžnami staly?“ řekla na to Popelka.</p>

<p class=e-bookprzatext>„A co ty se do takových řečí pleteš? Hleď si své práce
a nestarej se o nás,“ odbyla Adlina sestru Popelku. Ta tiše odešla a pomyslila
si v srdci: Vy bloudi, já bych přece své štěstí za vaše nesměnila!</p>

<p class=e-bookprzatext>Třetí den ráno odjely sestry skvostně nastrojeny, a
Popelka, sotvaže trochu uklidila, pospíchala opět do sklepa. Tenkráte otevřela
stříbrnou truhličku. Tam byly modré šaty, stříbrem a perlami vyšité. Když se
oblékla, třpytily se jí diamanty na krku a na hlavě. Tak přistrojena jela po
třetí na koníku do zámku. Princ dal rozkaz, až vrátný uhlídá princeznu (za niž
ji všickni drželi), aby mu to přišel oznámit. Neseděl dlouho u stolu, když
vrátný přiběhna jemu oznamoval, že vidí zdaleka někoho na bělouši přijíždět.
Princ letěl dolů, ale Popelka mu již přišla vstříc. Byl spokojen a vesel, neb
se s jistotou domníval, že mu tenkráte neujde. Každý byl dychtiv dověděti se,
jak to as dopadne. Princ ji neustále prosil, by neodjížděla, aby mu pověděla,
kdo je, a jeho manželkou se stala.</p>

<p class=e-bookprzatext>Ale na všecky vroucí prosby dostal za odpověď: „Nežádejte
toho ode mne, neboť je možná, že by vám to ani nebylo milé. Upokojte se tím, že
jsem zde vám k vůli.“</p>

<p class=e-bookprzatext>„Ale jak dlouho chcete pobýt? A kde vás mám potom
hledat?“</p>

<p class=e-bookprzatext>„O to ať se osud postará.“</p>

<p class=e-bookprzatext>Tak nebohého prince odbývala. Konečně přišel čas, by
opět domů odjela. Jakmile kníže pozoroval, že se chystá k odjezdu, dal jednomu
sloužícímu tajné znamení, a ten odběhl. Za chvíli doprovázel Popelku dolů a
pořád ji ještě prosil a zdržoval. Ona ale rychle od něho odešla a k svému
bělouši pospíšila. Tu ale najednou cítila, že jí nohy na zemi váznou. I koukla
se co to, a viděla, že je zem kolem dokola jakousi pryskyřicí namazána. Ještě
si pořád z toho pomáhala; když ale najednou prince za sebou zahlídla, trhla
sebou a čerstvě na koně vyskočila; tento hbitě všecko přeskočil, a již ho žádný
neviděl. V kolomazi zůstal však v zástavě zlatý pantoflíček. Kníže želel, že se
mu jeho lest nepoštěstila; těšilo ho to ale přece, že aspoň něco má, podle čeho
by neznámou milenku nalézti mohl.</p>

<p class=e-bookprzatext>Neméně bolelo též srdéčko Popelku. Ještě jí, co se
pamatovala, nikdo tak libých a milostných jmen nedal, nikdo s ní tak vlídně a
tak laskavě nezacházel, slovem nikdo ji ještě tak nemiloval, jako právě onen
krásný princ. Což divu, když si ode všech opovržená Popelka přála, aby s ním do
smrti živa býti mohla. Smutně se s koníčkem rozloučila; smutně skvostný šat do
truhličky kladla. „Ach, jak mne Bůh za mou marnost potrestal,“ pravila, když
jedinký pantoflíček ukládala. „Teď jsem ztratila srdce a pantoflíček; mohla
bych ovšem býti šťastna, ale mohu-li pak tomu všemu věřit? Zdalipak to není
nějaké kouzlo? A naposled budu ještě za svou všetečnost a ztrátu pantoflíčku
potrestána!“</p>

<p class=e-bookprzatext>Tak naříkajíc šla zase nahoru po své práci. Sestry
přijely domů, ale ona se jich tenkráte o nic neptala. Než těmto jely huby beze
všech otázek.</p>

<p class=e-bookprzatext>„To mu přejeme,“ řekla Kasala, když jim Popelka lože
chystala. „Proč se zbláznil do takové čarodějnice a nezůstal raději při nás!
Teď může líbat pantoflíček.“</p>

<p class=e-bookprzatext>„Což víš,“ odpověděla Adlina, „jestli se zejtra
nepřihlásí?“</p>

<p class=e-bookprzatext>„To by tam byla již dnes zůstala.“</p>

<p class=e-bookprzatext>„Kdopak se bude o to příti; pojedeme tam, a hodí-li se
nám na nohu, stanem se jedna neb druhá kněžnou.“ „Copak je to s tím
pantoflíčkem?“ ptala se Popelka. „Ty chceš také všecko vědět; nu ale povědít ti
to mohu. Včera tedy přišla ta princezna opět ke dvoru; kníže si celý den
žádného ani nevšimnul a jenom pořád s ní se obíral. Když měla odjeti, dal to
místo, kde kůň její stál, kolomazí potřít, aby tam uvázla. Ale ona nebyla tak
hloupá a šikovně vyklouzla, jenže tam pantoflíček nechala. Kníže dal hned
ohlásit, že se zejtra z celého okolí všecky panny a paní v jeho zámku sejíti
mají, a která z nich pantoflíček obuje, ta, bude-li svobodna, že se jeho
manželkou stane. On myslí, že je neznámá z jeho země a že žádná nemůže míti tak
malou nožku jako ona. Možná ale, že se v tom omejlí a sám sebe zklamá.“</p>

<p class=e-bookprzatext>„Vždyť vy samy také máte malé nožky, možná dost, že
pantoflíček obujete,“ řekla na to Popelka.</p>

<p class=e-bookprzatext>„Uhlídáme, až jak zejtra bude.“</p>

<p class=e-bookprzatext>Ráno, dříve než odjely, stáhla si každá nohy, až jí slze
bolestí po tváři tekly, jen aby do pantoflíčku vlézti mohla.</p>

<p class=e-bookprzatext>Ubohá Popelka nevěděla, co má dělat: má-li za nima
jíti, anebo zůstat doma. Láska však zvítězila nad strachem. Šla do sklepa,
oblékla na se modré šaty a pantoflíček zaobalila do šátku. Pak hodila navrch
své všední šaty, a tak se s Pánembohem na cestu vydala. Šťastně přišla za půl
dne do města. Šla rovnou cestou do zámku. Tam se však sotva protlačit mohla,
nebol se bylo sešlo ženských veliké množství. Na každé tváři bylo čísti buď
naději a důvěru, buď žalost nebo zlost zklamaného srdce. Ta se těšila, jestli
pantoflíček obuje, ona se zase mrzela, že jí byl malý. Když vešla až do sálu,
viděla v jednom výklenku také své sestry sedět. Vypadaly jako kyselé jablka, z
čehož soudila, že se do pantoflíčku nedostaly. Ta malinká, hezounká příčina
všeobecného pobouření ženského pohlaví ležela na skvostném koberci uprostřed
síně. Princ seděl na trůně a hleděl smutně na to hemžení; nedíval se na nohy,
nýbrž jen na tváře, ale nenašel potud, co hledal. Jedna z nejposlednějších byla
Popelka.</p>

<p class=e-bookprzatext>„Adlinko, jen se, prosím tě, podívej, není to tamhle ta
naše Popelice?“</p>

<p class=e-bookprzatext>„Ba máš pravdu, že je.“</p>

<p class=e-bookprzatext>„Co tady dělá? Pojď, půjdeme pro ni. Ta ať se těší!
Nechá všecko doma a jde sem na podívanou.“</p>

<p class=e-bookprzatext>Chtěly ještě více říci a výhrůžky hned vyplnit; ale
slova jim zůstala v ústech, když viděly, že i Popelka se ke koberci blíží a
pantoflíček obouvá.</p>

<p class=e-bookprzatext>„To je snad ona!“ křičely všecky jedním hlasem, když
viděly, že Popelka do pantoflíčku vklouzla jako nic.</p>

<p class=e-bookprzatext>Princ, který zamyšlen posledního výjevu ani si
nevšimnul, na to vykřiknutí jako střela s trůnu sletěl a k Popelce přistoupil,
aby se přesvědčil, že je jí pantoflíček právě dost. Tu shodila se sebe svůj
všední šat a ukázala i druhý pantoflíček.</p>

<p class=e-bookprzatext>„Tys to, moje kráso?“ divil se princ. „Ach netrap mě
déle,“ prosil před ní kleče. „Vyslyš prosby mé, buď mou manželkou.“</p>

<p class=e-bookprzatext>„Nuže chci tobě po vůli býti,“ řekla Popelka, „jestli
sprosté děvče za svou manželku přijmouti se neostýcháš.“ „Ať jsi kdokoliv, ty
budeš mou chotí.“</p>

<p class=e-bookprzatext>Nato ji posadil vedle sebe na trůn a za kněžnu ji
prohlásil. Sestry div zlostí nepukly. Ona ale nebyla tak zlá a nestyděla se za
ně, jako ony za ni. Řekla tedy všecko svému ženichovi a šla jim naproti. Když
viděly, že jim ta zlost nic není platna, stavěly se jí do očí jako andělé, by
se jim také trochu slávy dostalo. Blažený kníže vystrojil skvostnou svatbu, na
níž se nevěsta co nejjasnější hvězda třpytila. Když byli mladí manželé sami,
svěřila Popelka svému choti tajemství velkého bohatství a prosila ho, by tam s
ní dojel. Uposlechna princ podivil se kráse a nádhernosti těch podzemních síní.
Nato si vzali, co jen oba nabrat mohli, takže naložili na vůz desetkrát tolik,
co celá zem stála. To udělali třikráte.</p>

<p class=e-bookprzatext>Kasala a Adlina, které teď neustále okolo kněžny byly,
nevěděly posud, jak k tomu sestra přišla. Přičiňovaly se tedy všemožně, aby se
toho dopátraly. Kněžna, učiněná to dobrota, myslíc, že ta jejich upřímnost je
opravdivá, také jim to jednou svěřila. Od té chvíle neměly v městě žádného
stání a záhy do svého zámku se odebraly. Bylo jim jen o to, by se též do
tajného pokladu podívaly. Když tedy domů přijely, byla první jejich práce
dvířka ve sklepě hledati; a poštěstilo se jim, že je našly. Že však klíček
neměly, musely dveře mocí otevřít. Jak tu tolik bohatství viděly, zůstaly jako
omámeny a začaly do zástěr, do kapes, a kam jen která mohla, stříbro, zlato a
drahé kameny bráti. Když měly dost, šly nahoru, by to vysypaly. Zdálo se jim
toho však ještě málo, šly tedy ještě jednou; to jim ale přišlo draze. Jak
přistoupily ke dveřím, vyskočily na ně dvě veliké černé kočky, pověsily se jim
na krk, a kde je popadly, tam je ostrými drápy škrábaly, až obě bez sebe na zem
upadly. Když opět smyslů nabyly, vylezly s nesmírnou bolestí ze sklepa nahoru.
Jaké ale bylo jejich leknutí, když se na sebe podívaly a viděly, že mají hladké
tváře navždy zohyzděné a rozdrápané! Tu si vzpomněly, že nechaly ty klenoty v
pokoji ležet, a honem tam pospíšily. Ale místo zlata, stříbra a drahých kamenů
nebylo tam nic jiného než hromádka oblátkových kamenů. To byly rány! Krása
pryč, bohatství pryč! Vlasy z hlavy si škubaly, kdykoliv na to pomyslily, až
konečně z toho do těžké nemoci upadly, z které jen přičiněním mladé kněžny
vyvázly.</p>

<p class=e-bookprzatext>Když byly zdrávy, jely všecky tři do města pro své
rodiče. Ubohé byli již stařičké a musili se žebrotou živit. Což divu, že se
radostí skoro zbláznili, když taková vznešená paní pro ně přijela, v níž svou
dceru poznali. Vzala si je s sebou. Jednou šla zase Popelka se svým manželem do
sklepa se podívat, ale nemohla nikde dvířka najíti; všecko bylo navždy zmizelo.
Tu se tomu podivila, ba ani si to vysvětlit nemohla, až se jí jedenkráte sestry
přiznaly, co udělaly a jak je duchové za jich lakomost potrestali. Popelka však
věděla lépe, za jakou vinu trestu došly. Nebylo toho ale mladým manželům tuze
líto, an měli bohatství dost a dost. Žili spokojeně a šťastně, poddaným činili
dobře, a nebesa jim za to požehnávaly.</p>

<p class=e-booknadpis20><a name="_Toc340653383">O třech bratřích</a></p>

<p class=e-bookprzatext>Byl jeden král, ten měl tři syny. Ačkoliv bohatstvím
oplýval a všeho měl hojnost, přece nebyl spokojen a nic ho na světě netěšilo,
protože již kolik let churavěl. Mnoho lékařů se o to pokusilo, by mu zdraví
navráceno bylo, ale žádnému se to nepoštěstilo. Tu přišel také jednou jeden
starý a pro svou moudrost daleko rozhlášený muž, který mu dal tuto radu: aby
našel člověka, který by se na cestu vydal a vyhledal zámek, v němž je pták,
jemužto z huby při zpěvu krev kape. Té krve jestli tři kapky vypije, že tu
chvíli zdráv bude.</p>

<p class=e-bookprzatext>Když synové ku králi přišli, oznámil jim slova starcova
a spolu nařídil, by se o takového člověka postarali. „I proč bychom to cizímu
na starost dali, co každý z nás rád udělá? My sami tobě toho ptáka přineseme;
dej nám peníze a my se co nejdříve na cestu vydáme; nejmladší ať zůstane u
tebe.“ Král syny své ovšem nerad od sebe pustil, protože nevěděl, co se s nimi
státi může; ale když nechtěli jinak, tedy svolil. Za několik dní odjeli. Trvalo
to dlouhý čas, a o princech nebylo ani sluchu. Často král s nejmladším princem
o nich mluvil, kde asi jsou a jestli se kdy vrátí, –tento jej ale vždy těšíval,
ač sám tuze pochyboval, že by bratří ptáka přinesli. Konečně však viděl, že se
otec trápí, a tak se odhodlal, že raději sám do světa pro ně půjde. Řekl to
králi; ten ale nechtěl o tom ani slyšet; neboť miloval jej nejvíce ze všech a
raději by byl ty dva, nežli jeho ztratil. Princ upustil tedy od svého
předsevzetí; když ale čím dále tím hůře s otcem bylo, a bratří ještě
nepřicházeli, nedal se déle držet a prosil tak dlouho, až na otci svolení
vymámil.</p>

<p class=e-bookprzatext>Požehnání otcovské v srdci a něco peněz v kapse, vydal
se dle vlastní žádosti samojediný na cestu. Dlouho a dlouho chodil, aniž posud
věděl, kam se obrátit má; tu přišel na zelenou louku, která lesem jako
obroubena byla. Ohlížel se, kde by jaká stezka byla, a na žádné straně nebylo
ani stopy. Právě si chtěl odpočinout, tu spatří uprostřed louky mrtvé tělo. I
můj bože, myslí si, toho chudáka vrány roznesou; když ho žádný nezakopá,
zakopám já ho. Jak řekl, tak udělal. Když byl s prací hotov, lehl si na nový
hrob a usnul. Tu se mu zdálo, že u něho stojí velký stařičký muž v dlouhém šatu
a prstem na laňku ukazuje praví: „Na poděkování, že jsi mé tělo do země
zakopal, dovede tě tato laňka k cíli tvé cesty. Kdyby mně to byli tvoji bratří
udělali, byl bych jim cestu ukázal, oni mě ale nechali ležet a proto ptáka
nenašli.“</p>

<p class=e-bookprzatext>Nato stareček zmizel, ale laňka tu zůstala. Princ si
mnul oči, neboť myslil, že pořád ještě sní; laňka se ani nehýbala, očkama tak
přívětivě na něho hleděla, až se osmělil a k ní přistoupil. Tu začala před ním
poskakovat, jako by říci chtěla, aby šel za ní, což on, vzpomenuv si na svůj
sen, také učinil. Když přišli do lesa, věděla laňka tak dobře všecky cestičky,
že princ ani větve rozdělávati nemusil, aby pohodlně jíti mohl. Tu se však
začínalo stmívati, a oni šli pořád ještě lesem. Pomyslil u sebe princ: Jakpak to
asi v noci bude, já ji nebudu před sebou vidět a někam zabloudím? Ale sotvaže
si to pomyslil, tu viděl světýlko před sebou se míhati. Nevěděl co to s laňkou
to stálo, s laňkou zase šlo; přihlédl blíže, a tu uzřel, že špičky růžků jejích
svítí. Všechen strach jeho minul a s důvěrou kráčel, kam ho ta živá světýlka
vedla, a zajistě se s dobrou potázal; neboť přijda do jeskyně na nocleh, našel
tam správnou mechovou postel, pak mléka a ovoce do sytosti.</p>

<p class=e-bookprzatext>Ráno to šlo zase dále a tak několik dní po sobě, a vždy
se laňka o všecko postarala. Jednoho dne přišli k jedné hoře, na níž stál
vysoký hrad; tu mu náhle laňka zmizela. Princ se ohlížel, ale nikde jí nebylo;
myslil, že snad přijde, ale ona více nepřišla. Byl tedy jist, že cíl své cesty
našel, a chutě se do hradu pustil. Žádný ale na jeho volání nepřicházel, aby ho
do zámku pustil; a chtěl-li tam vejíti, musil se o to pokusit, jak by sám si
vrata otevřel.</p>

<p class=e-bookprzatext>Nedalo mu to ale pražádné práce; jak na ně sáhl, samy
se otevřely. Vejda dovnitř neviděl ani v rozsáhlém dvoře, ani na chodbách, ani
v pokojích živé dušičky. Šel tedy pořád dál a dále. V otcovském zámku to nebylo
také jen ledabylo, ale taková skvostnost tam přece nepanovala. Jako v zrcadle
viděl se ve stříbrných a zlatých stěnách, které drahými kameny vykládány byly,
měkkých odpočivadel, skvostného nářadí, všelijakých drobností a drahých pletek
stálo po pokojích v různém pořádku. Když přišel až do nejposlednějšího pokoje,
spatřil u okna ve zlaté kleci hledaného ptáka. Ten kdykoli zpíval, vypustil
vždycky z úst krůpěj krve jako rubínek. Již ho chtěl brát dolů, tu mu napadlo,
aby se po pokoji ohlídl. Úžasem ruka Inu sklesla. Na červené aksamitové pohovce
leží paní krásná co bohyně; zdá se, že tvrdě spí. Jednu ruku má ležet vedle
sebe, druhou pod hlavou; dlouhé havraní kadeře splývají přes bělostné rámě až
ke zlatému třepení, jímž odpočivadlo kolem je obroubeno. Bílé roucho krylo
zlehka lahodné tělo, pod nímž jen nožka do měkkých polštářů vtlačená
vykukovala. Princ nevěděl, má-li ji vzbudit čili ne. – Ani žilka se v ní
nehýbala, a přece nebyla mrtva. „Kdyby jen jedenkráte oči otevřela, jen jediné
slovo promluvila!“ přál si zamilovaný princ, který již plné tři dni u ní seděl
a procitnutí očekával. Ale toho se nedočkal. Konečně mu bylo u ní ouzko, a
vzpomenuv si na otce, umínil sobě, že tu chvíli odejde.</p>

<p class=e-bookprzatext>Když ptáka s klecí sundal, přišlo mu na mysl, aby si od
ní něco na památku vzal. I ohlíží se, co by tu bylo, a spatří na stolku u
odpočívadla meč, lahvici s vínem a chléb. Na prvním bylo psáno: „Tento meč má
takovou vlastnost, že kdo ním třikráte v povětří máchne a řekne: Všem hlavy
dolů!, v tom okamžení všem hlavy slítnou.“ Na víně stálo: „Kdo se toho vína
napije, ať má nemoc jakoukoli, hned se uzdraví, ani pak vína kdy ubude.“ Na
chlebě zase: „Byť by na sta lidí od něho jedlo, nikdy nebude menší.“</p>

<p class=e-bookprzatext>„Toť jsou výborné věci,“ pomyslil si princ. „Ta jich
zde beztoho nepotřebuje, a mně budou k dobrému prospěchu. Aby však věděla, kdo
u ní byl, napíšu jí moje jméno.“ I napsal naspod stolku, kde ty věci stály, své
jméno, odkud je a kdy v zámku byl. Potom políbil spící paní, vzal ptáka, meč,
víno a chléb a odebíral se z hradu. V nejbližším místě si koupil koně a jel s
dary dále.</p>

<p class=e-bookprzatext>Dlouho a dlouho jel, až přijel do jednoho města, kde
byl velký zmatek a sběh všeho lidu. I ptá se princ po příčině a slyší, že táhne
nepřítel s četným vojskem proti městu, král že nemůže nakvap tolik lidu
sebrati, aby se proti němu postavil, a tudy že povstal ten běh a hluk. I
vzpomněl si princ na svůj meč a hned se u krále dal ohlásit. Král ho s radostí
přijal, ale nechtěl jaksi věřit, že by mu princ samojediný pomoci mohl. I
sebral tedy přece, kde koho mohl, a táhl proti nepříteli. Když byli blízko
něho, vytáhl princ svůj divotvorný meč, máchnul ním třikráte v povětří a
zvolal: „Všem nepřátelům hlavy dolů!“ a hle, v okamžení se všecky nepřátelské
hlavy po zemi kotálely. S úžasem a podivením hleděl každý na prince a král ho s
velkou úctou a vděčností do zámku vedl, kde se jemu ke cti skvostné hody
slavily. Několik dní tam ještě pobyl, pak ale bohatě od krále obdarován a vším
potřebným zaopatřen, jel opět dále.</p>

<p class=e-bookprzatext>Meč ale nechal králi na památku. Zase jel několik dní,
až přijel do jednoho města, kde byly brány zavřeny. I neviděl ani člověka a
dlouho křičel a klepal, než ho strážníci uslyšeli. S podivením ptal se jich, co
to znamená, a ti mu řekli, že panuje v městě ukrutná nemoc, kterou každý, kdo
tam přijde, nevyhnutelně dostane; že to již trvá dlouhý čas, aniž jaká naděje k
osvobození svitá. Všickni obyvatelé města, král s celou rodinou že jsou
nemocni, a proto že tam raději žádného nepouštějí.</p>

<p class=e-bookprzatext>„Jen mne tam pusťte, já vám všem pomohu,“ řekl princ s
důvěrou a strážníci s radostí učinili, jak žádal.</p>

<p class=e-bookprzatext>Jel zrovna ku králi a dal se ohlásit. Všickni vypadali
tak bídně, že sotva nohy vlekli. Když před krále přišel, řekl, že má proti zlé
nemoci dobrý prostředek a že mu zajisté pomůže. Král jej hned vlídně vítal a
mnoho mu přislíbil, jestli ho vskutku uzdraví. Tu se mu dal princ vína napíti,
a sotva je král okusil, byl zdráv. I přišla také královna se svými dětmi, aby
též uzdravena byla. A konečně když to dal král ohlásit, přicházeli lidé houfem
do zámku a každý zdráv odešel. Byli by ho penězi zasypali, kdyby nebyl řekl, že
je sám princ královský a že ničeho nepotřebuje. Když ale odejel, musil přece
množství klenotů od krále na památku přijmouti, začež mu tam na poděkovanou
divotvorné víno nechal.</p>

<p class=e-bookprzatext>Měl tedy, už jen ptáka a chléb. Tu přijel zase do
jednoho města, a když se ptal v hospodě po jídle, neměli ničeho, kromě trochu
ovoce a ryb, a vedli nářek, že tam lidé hladem mrou. U té příležitosti odbyl
tedy zase u krále svůj chléb, jímž tento hladové město brzy podělil, a přece ho
neubylo. Zase byl štědře obdarován; když ale odjížděl, nechal tam chléb pro
potřebu a byl rád, že nic více nemá nežli ptáka. Domnívalť se, že snad už nebude
tak daleko od domova.</p>

<p class=e-bookprzatext>Tu přijel jednoho dne k městečku a viděl před sebou
vystavené lešení. „I kohopak tu asi budou odpravovat?“ pomyslil si kníže a
schválně zajel do městečka, aby se poptal. Na otázku jeho pravili mu, že tam
již asi před rokem přijeli dva princové, kteří mnoho peněz měli, ale všecky je
tam prohráli a ještě od lidí se vypůjčili; konečně když hodně křiku a různit
nadělali, že chtěli v noci prchnout, byvše ale chyceni, že mají teď pro
výstrahu utraceni býti.</p>

<p class=e-bookprzatext>Princ se ulekl, nebo s jistotou skoro domníval se, že
jsou to jeho bratří. Prosil tedy městské pány, aby ho k odsouzeným dovedli, a
tu opravdu seznal, že se nemýlil. Bratří jej ale nepoznali. Ptal se pánů,
jestli by možná bylo penězi to spraviti, že jim dá, co budou chtíti. Pánům na tom
nic nezáleželo, ba ještě milejší jim to bylo, když peníze dostali; tedy
požádali znamenitou sumu, kterouž princ vyplatil, a pak s propuštěnými bratry
odejel. Ale jakmile tito věděli, kdo je vyplatil a jak šťastně se bratr z cesty
navrací, počalo je to mrzet a myslili pořád na to, jak by překazili, aby se s
nimi domů nevrátil. Již se k otcovskému městu přibližovali, a ještě se jim
žádná příležitost nenaskytla, aby ho se světa shladit mohli. Tu přišli do lesa,
o kterémž dobře věděli, že je tam hluboká vlčí jáma. Lstivě ubohého bratra k ní
přilákali, a než se nadál, ptáka mu z ruky vytrhli a jeho do jámy hodili. Nato
jeli domů a otci řekli, že oni ptáka našli. Král se nemálo ulekl, když se
ničeho o svém zamilovaném synu nedověděl. Sám toužebně očekávaný pták nemohl
jej potěšit, neboť celý den ani zobáček neotevřel, neřku-li aby byl zpíval;
nebylo to tedy všecko nic platno.</p>

<p class=e-bookprzatext>Zatím princ ve vlčí jámě hladem a zimou celý na smrt
umdlený div si nezoufal. Jak něco zašustlo, křičel co hrdla měl, ale nic
platno; třetí den teprv šel sedlák kolem a zpíval si veselou notu. Jak to princ
uslyšel, volal na něj, a k štěstí sedlák křik zaslechl. Přikročil k jámě, a
když viděl, že je to člověk, byl hned povolen a starostliv, jak by mu tam odtud
pomohl. Snesl hole a provazy, a když je navázal, spustil je dolů, a princ se po
nich nahoru vyšoupal.</p>

<p class=e-bookprzatext>„I ty milý božíčku, jakpak jste se tam dostal?“</p>

<p class=e-bookprzatext>„Neptej se, příteli, a raději mě doved někam, kde bych
se ohřál a najedl, jsem již celé tři dny v té díře.“</p>

<p class=e-bookprzatext>S ochotností ho sedlák do svého příbytku odvedl, který
byl nedaleko od té jámy, a tam ho vším zaopatřil. Teprv když se nasytil a
vyspal, pověděl sedlákovi o svém neštěstí.</p>

<p class=e-bookprzatext>„Toť jsou bohaprázdní lotři, ti vaši bratří,“ řekl
dobrý sedlák, když všecko vyslechl; „a jak se váš ubohý otec bude rmoutit, kde
jste asi zůstal! Nejlépe uděláte, jak se jen trochu zotavíte, když půjdete do
města.“</p>

<p class=e-bookprzatext>To také učinil, a sedlák šel s ním. Jakou tu měl otec
radost, když svého miláčka spatřil! Vypravoval mu hned, že mu syni ptáka sice
přinesli, ale že nechce zpívat; princ neřekl ani slova, co se s ním stalo a co
mu bratři udělali, také tomu sedláku zapověděl, aby o ničem ani zmínky nečinil.
Nato žádal, by mu ptáka ukázali, a když mu klec přinesli, zavolal na ptáčka,
který jak známý hlas uslyšel, radostně poletoval a zpíval, čemuž se všickni
podivili, vidouce, že ptáčkovi živá krev z ústek kape. Princ chytil krvavé
kapky do zlaté nádoby a donesl je otci. Ten sotva jich několik užil, byl hned
mnohem zdravější, a konečně docela zdráv. Tu žehnali lidé dobrého syna, ale
druhým dvěma nikdo nic dobrého nepřál. Oni sami měli dost strachu, že se na
nich bratr pomstí, ale toho on neudělal; ani slovem se jim o ničem nezmínil,
ačkoli měl právo jakkoli je potrestat. Ale co přišel domů, byl vždy smuten,
nejraději sedával ve svém pokoji a bavil se s ptáčkem, anebo chodil na lov.
Nicméně nemohl na svou krásnou princeznu zapomenout; často si přával otec, aby
se oženil, on ale nechtěl, a konečně si umínil, že se nikdy nezasnoubí. </p>

<p class=e-bookprzatext>Krásná princezna, když kníže ptáka odnesl, probudila
se; neboť s tím ptáčkem byla kletba od ní vzata, ale nevěděla nic o tom, co se
s ní stalo, ani kdo u ní byl. Spolu s ní probudili se i její v zámku zaklení
lidé. Když se poohlídla, bylo jí to divné, kam se ty tři věci, meč, chléb a
víno, poděly a kdo ptáka odnesl. Později měnil se také stav její, a ona
nevěděla, co jí schází. Tak jí s těmi myšlénkami a s tím divením utekl čas, až
syna porodila.</p>

<p class=e-bookprzatext>Bylo to ale roztomilé děcko a rostlo jako konopě. Co
nevidět počalo běhat a žvatlat a matka měla s ním tisíc a tisíc radostí.
Tenkráte ještě málokdo uměl číst a psát. Králové jenom a velcí páni drželi si
učené muže, kteří jejich děti vyučovali. A tak se i naší princezně, neboť byla
královská dcerka, toho štěstí dostalo. A jak jí to přišlo vhod! Mohla nyní
svého syna sama vyučovati, což mileráda činila.</p>

<p class=e-bookprzatext>Již hezky slovíčka odříkával, když mu sedmý rok
docházel. Jednoho dne sedí s ním matinka na odpočivadle u toho samého stolku a
v té samé sednici, kde před sedmi lety ležela; chlapeček skočí dolů a
proskakuje po sednici; když ji celou zrejdí, vleze také pod stůl a dívá se
nahoru. Tu vidí podspod napsaná slova.</p>

<p class=e-bookprzatext>„Hleď, hleď, matičko, copak je to za slova?“</p>

<p class=e-bookprzatext>Matka se rychle shýbla a četla jméno princovo, kdy tam
byl a proč; nyní věděla, kdo je otcem syna jejího. Tu chvíli si také umínila,
že jej vyhledá. Poručila svým lidem, by všecko na cestu připravili. Za několik
dní bylo všecko pohotově a ona odjela se svým synem; správu zámku svěřila
několika věrným služebníkům.</p>

<p class=e-bookprzatext>První město, kam přišla, bylo, kde princ meč nechal.
Jak tam přijela, tu jí hned o tom divotvorném meči vypravovali. I byla ráda, že
přišla na stopu, a dala se u krále ohlásit, žádajíc jej, že se jí meč ze zámku
ztratil, aby jí ho vrátil. Když to král uslyšel, nemeškal dlouho, ale hned
princezně meč dáti kázal. Potěšena odjela dále. V druhém městě, do kterého
přišla, našla víno a v třetím chléb, a oboje jako meč nazpátek dostala.</p>

<p class=e-bookprzatext>Konečně přijela až do toho města, kde hledaný princ
bydlel. I poslala hned ku králi s žádostí, aby k ní odeslal syna, který ptáka
ze zakleného zámku odnesl. Ona nevěděla, že má král tři syny, a král nevěděl,
že nejmladší syn ptáka odnesl. Řekl to tedy dvěma starším. Tito myslíce, že
snad u princezny milosti dojdou, ba že si jednoho z nich za manžela vyvolí, šli
k ní bez meškání. Avšak toho pykali. Jak k princezně přišli, podivila se ona,
že jdou dva; ale jak se začala na meč, víno a chléb vyptávat a oni o ničem
nevěděli, poznala, že jsou šibalové, a trestem jim zahrozila. Tu teprv
vyzradili, že nikoliv oni, ale bratr jejich ptáka přinesl.</p>

<p class=e-bookprzatext>Princezna dala je zatím svými služebníky střežit a
poslala pro toho nejmladšího. Rád a nerad byl jí tento po vůli. Rád proto, že
ji miloval, nerad proto, aby otci těžké srdce neudělal, an nevěděl, jestli se
princezna mstíti bude neb ne. Silně mu srdce tlouklo, když k ní vešel a ona
mnohem krásnější než prve se svým synem mu vstříc vyšla. Klekna před ní, žádal
o odpuštění. Před sedmi lety přál si slyšeti od ní jen jedinkého slova, a nyní
se toho prvního bál. Ale nebylo přísné; neb se princezně krásný jinoch zalíbil,
a byla ráda, že ji posud miluje a věren jí zůstal. Odpustila mu všecko, a on jí
pak vypravoval, jak se všecko událo. Tu teprv poznala ničemnost bratrů jeho.
Ani slova nemluvíc nechala prince se synem ve světnici, a vezmouc meč s sebou,
šla ke druhým princům. Jak tam vešla, třikráte mečem nad hlavou máchnula,
třikráte se jí ústa pohnuly, a dvě těla bez hlavy ležely jí u nohou.
Služebníkům poručila, by těla odklidili, pak se vrátila zase k svému ženichu,
ale nic mu o bratřích neřekla.</p>

<p class=e-bookprzatext>Nato šli oba i se synem k starému králi. Tento nevěda,
co se s jeho miláčkem bylo událo, s velikou radostí syna, nevěstu a vnuka
přijal. Když mu princezna všecko vyprávěla, ustrnul nad nezbedností druhých
synů a byl hnut dobrotou nejmladšího, a rád sňatek jeho požehnal. Co se s
druhými syny stalo, nebylo známo, neboť princezna řekla, že utekli. Za několik
dní se slavila svatba mladých zasnoubenců. Nebylo v celé zemi ani jednoho
člověka, který by byl dobrému princovi štěstí nepřál. A také se mu až do smrti
s krásnou manželkou dobře vedlo.</p>

<p class=e-booknadpis20><a name="_Toc340653384">O Slunečníku, Měsíčníku a
Větrníku</a></p>

<p class=e-bookprzatext>Byl jednou jeden král a ten měl syna a tři dcery.
Jedenkráte stalo se, že jel s královnou na tři dni ze zámku; odevzdal tedy
zámek a dcery synu a přikázal přísně, by žádných mrzutostí netropil, neboť
věděl, že se rád se sestrami škádlí.</p>

<p class=e-bookprzatext>Sotva král však ze zámku paty vytáhl, zavejskl si princ
Silomil a k sestrám pospíchal. Našel je v zahradě. „Milé holky!“ křičel na ně
již zdaleka, „teď můžeme po tři dni hrát, jak dlouho budeme jen chtít. Já jsem
králem a vy mě musíte poslouchat.“</p>

<p class=e-bookprzatext>„I kdo by s tebou hrál,“ ozvaly se na to jeho sestry,
sličné to dívky, jako růžové poupátka. „Ty nám ubližuješ a nás zlobíš, nech nás
raděj samotny; my tě poslouchat nebudem.“</p>

<p class=e-bookprzatext>„Když mě nebudete poslouchat, nedostanete ani jíst ani
pít, a dám vás zavřít do vašich pokojů, kde musíte zůstat, až se rodiče vrátí.“</p>

<p class=e-bookprzatext>„I počkej, ty ukrutníku!“ vzkřikly děvčata, „však my tě
potrestáme.“</p>

<p class=e-bookprzatext>Nalámaly větví, natrhaly květin a na bratra je házely;
ten utíkal a opět je honil, a tak se škádlili, některou chvíli i opravdu
hněvali až do večera.</p>

<p class=e-bookprzatext>„Co se člověk s těmi děvčaty nazlobí!“ řekl mladý
místokrál, když si na lože lehal. Tu se otevře tiše okénko a kdosi zašeptá:
„Abysi se nemusel zítra s třemi zlobit, dej jednu mně.“</p>

<p class=e-bookprzatext>„I to se může snadno stát; kdožpak jsi?” ptá se princ,
který myslel, že s ním někdo žerty provádí.</p>

<p class=e-bookprzatext>„Já jsem král slunce a chci si tvou sestru za královnu
vzít.“</p>

<p class=e-bookprzatext>„Tedy počkej chvilku, já ti ji přinesu. Bude to pro ni
velká čest, když se tak mocnou královnou stane.“ I běžel do ložnice, kde
nejstarší princezna spala, vzal ji do náručí, odnesl do svého pokoje a oknem
ven ji položil. Princezna ale nepadla na zem. Slunečník, její ženich, vzal ji
na své planoucí ramena a po zlatém mostě do slunečního palácu odnesl.</p>

<p class=e-bookprzatext>Ráno, když sestry vstaly, vypravoval jim Silomil, co se
s jejich sestrou událo. Tu nastalo křiku a výhružek, že princovi až ouzko při
tom bylo; celý den s ním ani nepromluvily, jen když podvečer do svých pokojů
odcházely, přitočila se starší sestra k bratrovi a šeptala mu: Jestli přijde k
tobě v noci zase ženich, neodbuď ho zprázdna.“</p>

<p class=e-bookprzatext>„Hleďme!“ pomyslil Silomil, „ani bych nebyl řekl, že
budou sestrám ženichové tak po chuti; ráno dělaly, jako by na mne do smrti
promluvit nechtěly, a teď ještě samy prosí.“</p>

<p class=e-bookprzatext>Vejda do svého pokoje lehl sice, ale usnout nemohl,
neboť očekával nového ženicha. K půlnoci zaklepal zase někdo na okno a Silomil
se hned ozval: „Kdo je?“</p>

<p class=e-bookprzatext>„Jsem král měsíce a žádám tvou sestru za manželku.“</p>

<p class=e-bookprzatext>„Počkej, počkej, hned pro ni dojdu.“ A odběhna pro
sestru, snesl ji dolů a za okno položil. Měsíčník ji vzal do náručí a po
stříbrných oblacích do svého měsíčného palácu ji donesl.</p>

<p class=e-bookprzatext>Ráno, když Silomil vstal, vypravoval to opuštěné
sestře; ta plakala a hrozila mu hněvem otcovým. Ale když přišel večer, prosila
také ona, by jí ženicha zaopatřil. Když tedy princ opět ulehl, zaklepal zase
někdo silně na okno. „Jdete také pro jednu sestru?“ ptal se hned princ. „Jdu,
jestli mně ji dáš.“</p>

<p class=e-bookprzatext>„A kdo jsi ty?“</p>

<p class=e-bookprzatext>„Já jsem král větrů.“</p>

<p class=e-bookprzatext>„Nu toť budu mít pořádné švagry,“ pomyslil u sebe
Silomil a běžel pro tu nejmladší sestru. Když ji za okno položil, vzal ji
větrník do náručí a sedl s ní do modrooblakového vozu, při němžto čtyry bujné
koně zapřaženy byly. Jak král s nevěstou do něho sedl, vznesly se s nimi do
povětří.</p>

<p class=e-bookprzatext>Druhý den, když se král s královnou z cesty vrátil,
běžel mu princ naproti; i divil se král, proč nejdou s ním princezny, a ptal se
Silomila, kde jsou?</p>

<p class=e-bookprzatext>„Milý otče,“ odpověděl ten, „já je všecky tři provdal.“
„Co to povídáš!“ vykřikli rodiče.</p>

<p class=e-bookprzatext>„Pravdu; jedna je nyní královnou slunce, druhá královnou
měsíce a třetí královnou větrů.“ Tu začal princ povídat, jak se vše událo.</p>

<p class=e-bookprzatext>Když uslyšeli rodiče o velkém štěstí svých dcer,
zmírnili hněv na syna a jedině to mu předstírali, že nečekal, až oni přijdou.
Princovi se ale brzy po sestrách zastesklo; umínil si, že půjde do světa a že
si také ženu vyhledá. Dlouho mu otec nechtěl dovolit, když se ale také královna
za něho přimlouvala, nechal ho jít. Silomil si. nabral peněz, sedl na koně a
pustil se do světa.</p>

<p class=e-bookprzatext>Jednou, když kolik dní už jezdil, přijel na zelenou
louku, kde množství mrtvých těl leželo. I myslil si, co se to tam asi stalo,
zdali tam jaká bitva byla, anebo co jiného? Jel dále a tu spatřil za malou
horou nádherný zámek. To mu byla vítaná věc. S chutí tedy k němu hned zamířil.
U otevřených vrat seděl stareček, který, když Silomil až k němu přijel, takto
pravil: „Panáčku, vy jedete tak s chutí do toho zámku; což nevíte, že tam na
vás smrt čeká?“</p>

<p class=e-bookprzatext>„Proč? Kdo bydlí v tom zámku?”</p>

<p class=e-bookprzatext>„Bydlí tam krásná princezna, která je tak silná, že
celé vojsko přemůže; teprv ty dni se potýkala s jedním přemocným králem, který
si ji buď po dobrém aneb po zlém za manželku vzíti chtěl - ona ho ale jen pod
tou výminkou za manžela přijmouti svolila, jestli ji přemůže. Což to bylo
všecko platno, že se král i s celým vojskem proti ní postavil? Ona je přece
všecky přemohla. Jak byste vy tedy se jí ubránil?“</p>

<p class=e-bookprzatext>„Nu ať je jakkoliv, zkusím to,“ odpověděl Silomil a
pustil se do hradu. Ve dvoře slezl s koně a bez překážky vešel do zámku. V
jednom pokoji, který byl nadmíru skvostný, viděl na stěně meč, an sám z pošvy
vyskakoval. „Tyt musíš hrozně rád sekat,“ řekl Silomil, „a to se k sobě hodíme,
pojď jen ke mně.“ To dořekl, vytáhl nepokojný meč z pošvy a strčil svůj na jeho
místo.</p>

<p class=e-bookprzatext>Sotva to udělal, vyšla z vedlejšího pokoje překrásná
panna, a vidouc tam neznámého, pravila hrdě k němu: „Jak se můžeš opovážit do
mého zámku vkročit? Víš že ti smrt hrozí?“</p>

<p class=e-bookprzatext>Silomil zarazil se nad krásou její, aniž věděl, co mu
byla řekla, teprv když slova svá opakovala, odpověděl jí: „A proč by mně smrt
hrozila? Což bys ty, krásná panno, tak ukrutná býti mohla, že bys mě zabít
chtěla?“</p>

<p class=e-bookprzatext>„Zabít tě nechci, ale ty se musíš se mnou potýkat;
vyhraješ-li, jsem já tvým vězněm a tvé bude vše, co zde vidíš; pakli ne, musíš
umřít.“</p>

<p class=e-bookprzatext>„Jsem spokojen,“ odpověděl princ, „vezmi tedy meč.“</p>

<p class=e-bookprzatext>Princezna přiskočila ke zdi a vytasíc meč z pošvy v
horlivosti si ani nepovšimla, že to není její vlastní. Sotva se ale dotkla meče
princova, byl její ve dví a z ruky jí vypadl.</p>

<p class=e-bookprzatext>„O běda!“ vzkřikla princezna, „nyní jsem tvým vězněm.“</p>

<p class=e-bookprzatext>„Nikoli,“ řekl Silomil, „ty jsi vítězkou a já tvým
otrokem; čiň se mnou jak chceš, jen mě odtud nevyháněj.“</p>

<p class=e-bookprzatext>„To neudělám; tys tu nyní pánem, a já tě budu
poslouchat.“</p>

<p class=e-bookprzatext>„Kdybych ti poroučet mohl, věděl bych, jaké rozkazy
tobě dáti.“</p>

<p class=e-bookprzatext>„A jaké?“ ptala se princezna, ač dobře věděla, co
dostane za odpověď.</p>

<p class=e-bookprzatext>,,Abys mě milovala a za manžela pojala.“</p>

<p class=e-bookprzatext>„Ráda tvé poručení vyplním,“ řekla princezna a ruku mu
podala, „neboť se mi líbíš; silného a udatného muže jsem si vždy přála, a tys
mi dal důkaz udatenství.“</p>

<p class=e-bookprzatext>Pln radosti vyskočil Silomil a princezně ruce líbal; ta
však pravila: „Dříve než svatba bude, musíš dovolit, abych na sedm dní ze zámku
odjela.“</p>

<p class=e-bookprzatext>„A kam půjdeš?“</p>

<p class=e-bookprzatext>„To nesmím žádnému vyjevit. Zde máš klíče ode všech
pokojů a skladů, co jich je v zámku; jen jedinou komoru, ku které tento zlatý
klíček patří, nesmíš otevřít, chceš-li mě za ženu míti.“</p>

<p class=e-bookprzatext>Silomil vzal klíče a slíbil, že se do komory nepodívá;
nato se s princeznou rozloučil a ona odešla. První den chodil princ po zániku,
prohlížel zahrady, rozmlouval se sluhami a bavil se, až mu první den ušel.
Druhý den se mu již více stýskalo a z dlouhé chvíle nemyslil na nic jiného než
na milenčin zákaz. „Snad mě chtěla jen zkoušet,“ Mluvil sám k sobě a zlatý
klíček pořád v ruce otáčel. „Co by tam také mohlo být, abych to jakožto
nastávající manžel viděti nesměl? A vždyť to ani nepozná, třebas se tam
podíval.“ Tak si to všetečný Silomil vymlouval, až konečně klíček odvázal a do
komory šel. Když otevřel, spatřil tu rozpáleným řetězem ke zdi přikovaného
člověka.</p>

<p class=e-bookprzatext>„Kdo jsi a co zde děláš?“ ptal se princ.</p>

<p class=e-bookprzatext>„Ach, prosím tě, pomoz mi odtud. Jsem král ohně;
přemožen v bitvě s mocnou princeznou, jižto jsem si zamiloval, musel jsem se
dát na útěk, když všickni lidé moji pobiti byli; ona mě však dohonila a
zajatého tu přikovala.”</p>

<p class=e-bookprzatext>Silomilu nezdálo se býti radno ukovaného krále odvázat,
že ale tak snažně prosil, aby mu jen na chvilku odlehčil, smiloval se nad ním a
řetěz mečem přeťal. Král jsa na svobodě, ihned z pokoje zmizel. Tu se teprv
Silomil ulekl; běžel honem do dvora a díval se, jestli by ho někde nespatřil,
ale nadarmo. </p>

<p class=e-bookprzatext>S velikým strachem očekával nyní nevěstu, ale ta
nepřicházela. Již minulo dvakrát sedm dní, a jí tu ještě nebylo! Tu viděl arci,
že je zle a že se slova milenčina vyplní; naříkal a bědoval bez přestání, ale
nebylo nic platno. I vzpomněl si na své švagry, že snad oni budou vědět, kde se
octnula, a že mu k ní dopomohou. Hned tedy rozkázal, aby mu nejrychlejšího koně
osedlali, a vyšvihna se na něj uháněl ze zámku. Nejdříve přišel ke slunečníku,
a byv s radostí od sestry a od švagra uvítán, ptal se především, zdali ví o
silné princezně?</p>

<p class=e-bookprzatext>„Milý brachu, to nevím. Možná však, že ví o ní druhý
švagr tvůj, měsíčník; chceš-li, doprovodím tě k němu.“ Ochotně přijal Silomil
ten návrh a slunečník ho na zlatých perutích ke švagru měsíčníku donesl.</p>

<p class=e-bookprzatext>„I vítáme tě, švagříčku; jakpak jsi sem zabloudil?“</p>

<p class=e-bookprzatext>„Ach, milý švagře, ztratila se mi nevěsta a já nevím,
kde ji hledat, přicházím tedy k tobě na poradu. Slunečník mi nemohl dát zprávy,
i myslím tedy, že snad ty o ní víš?“</p>

<p class=e-bookprzatext>„Milý hochu,“ odpověděl švagr po krátkém rozmýšlení;
„já o ní také nevím, ale švagr větrník zná zajisté její stopu, neboť ten
zafoukne do každého kouta. Chceš-li, donesu tě k němu.“</p>

<p class=e-bookprzatext>„Chceš-li být tak laskav, budu tomu rád.“</p>

<p class=e-bookprzatext>Zastavili se také u sestry, která Silomila s radostí
objímala a na tisíceré věci se ho vyptávati počala. On ale pospíchal, nemaje
stání, a švagra k odchodu pobízel. Zatím se slunečník zase domů vrátil a
měsíčník Silomila na stříbrných oblacích k větrníku donesl. Právě stálo čtvero
bujných koní u modrooblakového vozu zapřaženo, čekajíc na svého pána, když se
Silomil k větrníkově palácu přihnal.</p>

<p class=e-bookprzatext>„I hle, hle, toť je švagr; copak tebe k nám vede?“ Tak
se s podivením tázal větrník a na ženu zavolal, kteráž bratra s velikou radostí
přivítala.</p>

<p class=e-bookprzatext>„Milý švagře, já bych tě prosil, kdybys mi o mé
nevěstě, té silné princezně, pověděl; ona se mi ztratila, a ty prý jistě věděti
budeš, kde je.“</p>

<p class=e-bookprzatext>„Ovšem že vím,“ odpověděl větrník, „ale co je ti to
platno, když ji tamodtud nedostaneš?“</p>

<p class=e-bookprzatext>„A kde je?“</p>

<p class=e-bookprzatext>„Hluboko pod zemí v jednom ohnivém zámku přikována; muž
ten, kterého jsi z řetězů odvázal, byl král, jehož ona přemohla; ten jsa na
svobodě pustil se za ní, a když ji dohonil, vzal ji s sebou do svého ohnivého
zámku a ze msty ji tam přikoval. Věř, že by se již dávno byla upekla, kdybych
ji neochlazoval.“</p>

<p class=e-bookprzatext>„O tím trápením je moje neposlušnost jenom vinna!“
naříkal ubohý princ. „Což není žádných prostředků, jak bych ji tamodtud
vysvobodil?“</p>

<p class=e-bookprzatext>„Ano, jen jediný; poslechni, já ti o něm povím. Ohnivý
král má bystrého koně, který, kdybys i sto mil napřed byl, přece tě dohoní.
Nebylo by tedy nic platno, kdybys i na nejčerstvějšího koně zasedl a nevěstu
tamodtud unésti chtěl. Král skočí na svého bystráka, zvedne se do povětří a v
okamžení tě dostihne. Že by se vám pak ještě hůře vedlo, není pochybnosti. –
Musíš tedy mít koně, který je rychlejší koně králova.“</p>

<p class=e-bookprzatext>„A kde takového dostanu?”</p>

<p class=e-bookprzatext>„Takového koně má jedna čarodějnice. Je však tuze zlá a
mnoho lidí, kteří od ní něco žádali, o život již připravila. Nicméně můžeš se o
to pokusit; já tě do jejího hradu donesu, a prve se ještě se slunečníkem a
měsíčníkem stran tebe poradím. Zůstaň zatím u mé ženy.“</p>

<p class=e-bookprzatext>„Pojď, bratříčku, pojď, trochu se jídlem na cestu
posilníš a přitom mně povíš, co dělá otec a matka,“ pravila sestra a vedla
Silomila do palácu.</p>

<p class=e-bookprzatext>Větrník sedl do oblakového vozu, koně zatřásli lesklou
hřívou, hrdě se vzpjali a letem pána svého odnášeli. Ještě Silomil svůj celý
příběh sestře nedopověděl, a již byl větrník zase zpátky.</p>

<p class=e-bookprzatext>„S jakou jdeš?“ ptal se princ dychtivě.</p>

<p class=e-bookprzatext>„S dobrou; zde máš hůlku půl zlatou, půl stříbrnou, tu
si schovej od nás na památku. Kdykoliv bys naší pomoci potřeboval, zastrč ji
polovic do země, a my ti pomůžem. Věř a směle na nás spolehni, my ti nedáme
zahynout.“</p>

<p class=e-bookprzatext>Rychle vzchopil se Silomil a se sestrou rozžehnav se ku
králi do vozu vstoupil. Tři dni a tři noci jeli bez ustání, dříve než přijeli k
údolí, kde čarodějnice bydlela. Tam se spustili dolů a král se švagrem se
rozloučil. Bujní, posud neunavení vranci zafrkali a již byli zase princovi s
očí.</p>

<p class=e-bookprzatext>Zmužile kráčel tento k hradu, který stál mezi černými
skalami. Místo zahrad byly okolo něho bahna a suchopáry, kde ani bodlák
nerostl; místo zdí byl tu černý plot, na němž kolem dokola cosi nastrkáno bylo.
Jak se ale zhrozil Silomil, když přijda blíže spatřil, že jsou to .samé člověčí
lebky! Tu se otevrou vrata a naproti němu vyjde čarodějnice; místo vlasů se jí
točily po skráních samé háďata, v očích jí seděly bazilišky, a když otevřela
vpadlé bezzubé ústa, vykukovalo z nich hadí žíhadlo; nos měla jako orličí
zobák, tváře skrabacené a bradu, která jako pahrbek vyčnívala, obrostlou
zrzavými vláskami. Na shrbeném těle visel šedivý rubáš, okolo něhož na místě
pasu had se otáčel.</p>

<p class=e-bookprzatext>„Co zde hledáš?“ ptala se sípavým hlasem Silomila.
„Chci k tobě clo služby,“ odpověděl, a dušička se v něm třásla, co mu asi ta
ohyzda odpoví.</p>

<p class=e-bookprzatext>„Do služby, hni! Zdalipak víš, jaká je u mne služba?“
„To nevím, ale myslím, že u tebe vydržím.“</p>

<p class=e-bookprzatext>„U mne trvá služba jen tři dni a tři noci; kdo však mé
rozkazy nevyplní, tomu se vede jako těm, jichž lebky zde vidíš.“ Přitom ukázala
po strašlivém plotu kostnatým prstem, u něhož měla nehet na tři coule dlouhý.
„A jakou mzdu žádáš?“</p>

<p class=e-bookprzatext>„Nic jiného než toho koníka, kterého máš schovaného.“</p>

<p class=e-bookprzatext>„Když to vykonáš, co ti poručím, máš ho mít,“ řekla
stará a bazilišky jí v očích radostí poskakovaly, že zase jeden do tenat
veběhl.</p>

<p class=e-bookprzatext>První den vedla ho do stáje, kde dvanáct železných
hřebců stálo, a pravila k němu: „Ty hřebce veženeš do ohrady zde za zámkem, a
bude-li večer jen jediný scházet, ztratíš život.“ Nato šlehla každého koně
bičíkem a oni odběhli sami do ohrady. Byla to však krutá práce pro nového
sluhu, neboť se mu hřebci rozutíkali, sotvaže ze vrat vyšli, a on by se jich
zajisté nebyl dovolal, kdyby mu švagři nebyli přispěli. Na ty si v největší
ouzkosti vzpomněl a hůlku honem do země strčil. V tom okamžení začalo slunce
tak náramně krom ohrady pálit, že hřebci ještě, rádi do chladné ohrady
pospíchali. Večer, když baba pro ně přišla, divila se velice, že jsou všickni
pohromadě; neřekla ale Silomilovi ani slova.</p>

<p class=e-bookprzatext>Druhý den dovedla ho zase do stáje, kde stálo
čtyryadvacet hřebců. „Ty hřebce veženeš opět do té ohrady, a bude-li večer jen
jediný scházet, ztratíš život.“ Tak řekla čarodějnice k princovi; potom šlehla
každého bičíkem a oni utíkali jako vzteklí do ohrady. Ale tenkráte byl Silomil
chytřejší. Aby se mu nerozutíkali, vrazil hůlku hned do země. Tu začala taková
vichřice fučet, že se jí koně ubránit nemohli a v ohradě zůstat museli. Večer,
když je baba všecky našla, poručila sluhovi, by je do stáje vehnal; ale v srdci
ji to náramně zlobilo. I přemýšlela, co by mu uložila na třetí den, by mu to
nebylo možná vykonati.&nbsp;&nbsp;&nbsp;&nbsp;&nbsp;&nbsp;&nbsp; </p>

<p class=e-bookprzatext>Večer pozdě vyšel si princ z hradu ven. Tu ho potkal
měsíc a řekl jemu: „Zítra budeš mít kousek perné práce, musíš podojit dvanáct
divokých krav a z toho mléka lázeň pro čarodějnici přistrojit. Ona ti poručí,
abys prve sám se vykoupal; učiň to bez bázně. Teď jdi za hrad, a kde nejvíce
záře moje svítí, tam najdeš zlatý bič, ten vykopej, dobře schovej, a když budeš
mít krávy dojit, každou ním šlehni a uvidíš, že budou stát jako beránci; až pak
odtud na koníku pojedeš, vykoupej ho v nejbližším rybníce a potom jeď pro svou
nevěstu.“</p>

<p class=e-bookprzatext>Silomil poděkoval laskavému švagru a šel hned pro bič.
Nedaleko za zámkem svítil měsíc nejjasněji na jedno místo, kde vysoká lípa
stála, tam tedy počal kopati a našel opravdu zlatý bič. I schoval ho dobře a
šel spat. Časně ráno vzbudila ho čarodějnice a vedla na dvůr do chléva, kde
bylo dvanáct krav, které jako divoké po chlévě střečkovaly a hrozně řvaly.</p>

<p class=e-bookprzatext>„Ty krávy musíš podojit a z toho mléka pro mne lázeň
udělat,“ pravila baba a odešla.</p>

<p class=e-bookprzatext>Silomil vzal bič a každou krávu ním, šlehl. Všecky
stály hned jako beránci a nechaly se dojit. Když mléko do žberu vlil, bylo tak
horké, že se div nevařilo. Potom šel pro čarodějnici; ta se zlostí celá třásla
a vyběhla na dvůr, aby se přesvědčila, je-li to pravda, neboť nemyslila, že by
byl Silomil v stavu divoké krávy udržet. Tam ale viděla, že učinil, jak mu byla
přikázala. Strčila tedy prst do horkého mléka a pak řekla k princovi: „Nyní se
v tom musíš vykoupat,“ myslíc, že se bude bát.</p>

<p class=e-bookprzatext>„Proč bych se nekoupal? Dříve však, než do lázně vlezu,
přiveď mi sem toho koníka, bych se přesvědčil, zdali ho také opravdu máš.“</p>

<p class=e-bookprzatext>Baba šla a za chvilku koně přivedla; byl ale tak
umazaný a vyzáblý, že princ ani věřit nechtěl, že by ten kůň mohl býti
nejrychlejší na světě. Vzal ho za uzdu, uvázal k sloupu a vlezl do lázně. Tu
zavanul větřík a mléko zchladil, takže se Silomil směle koupati mohl. Když se
vykoupal, byl sedmkráte krásnější než dříve, že se i ta zatvrzelá duše do něho
zamilovala. I pomyslila si: Počkej, teď já do té lázně vlezu, a budu také
sedmkráte krásnější a pak si toho hocha zde nechám. Řekla tedy Silomilovi:
„Když jsi to všecko tak dobře vyvedl, tedy si toho koníka vezmi, ale dříve
odtud neodcházej, až já se vykoupám.“ Když do lázně vlezla, počalo slunce tak
náramně pálit, že se mléko v tu chvíli jedním klokotem vařilo, baba křičela a
chtěla ven, ale nemohla pro slunce, které své paprsky tak mocně na ni opíralo,
že se zdálo, jako by proudy plamenů ze všech stran pršely. I uvařila se dopola
a dopola se upekla. Silomil nebyl ale tak hloupý, aby jí byl pomohl; jakmile do
koupele vlezla, sedl na koně a úprkem z hradu uháněl.</p>

<p class=e-bookprzatext>Když přijel k nejbližšímu rybníku, slezl dolů a koně v
něm vykoupal. A hle, jaká to změna - ten špinavý vyzáblý kůň byl bílý jako sníh
a hladký jako aksamit; hříva a ocas byly ze samých stříbrných nitek, které se
jen leskly, nohy měl jako strunky a podkůvky z ryzího zlata, ušima stříhal a
hlavou pyšně házel, že mu hříva jako stříbrné třepení kolem krku poletovala. Tu
teprv Silomil s radostí na něj skočil a dolinou uháněl, až jiskry za ním
pršely.</p>

<p class=e-bookprzatext>Netrvalo to dlouho a Silomil octnul se v hradě ohnivého
krále, kde svou nevěstu přikovanou viděl. Jak ho spatřila, prosila, aby rychle
utekl, sice že ho král usmrtí; on ale vytáhna meč, řetěz přeťal, milenku vzal
do náručí, a vsedna s ní na koně, ujížděl pryč. Král se díval právě z okna,
když se mu stříbrohřívek přes cestu zakmitl; i poznal na něm prince s
osvobozenou princeznou. Vztekem celý bez sebe letí na dvůr, vsedne na svého
rychlého koně a chce je dohonit. Ale tenkráte se zmýlil! Stříbrohřívek byl již
tak daleko před ním, že ho jen jako bílou holubičku viděti bylo; dámo král
svého rychlouna bodal, ten nemohl z místa, neboť ještě k tomu všemu slunce tak
pálilo, že se pot z něho jen lil. Král mu ale přece oddechu přáti nechtěl. Tu
se najednou strhne takový vicher, že krále i s koněm do povětří vznese, ním
zatočí a nazpátek k ohnivému zámku jej žene, kde ho utrmáceného bez dechu
srazí. I zařekl se král, že do své smrti silné princezně škodit nechce.</p>

<p class=e-bookprzatext>Zatím donesl stříbrohřívek pána a paní až do jejich
zámku. S radostí je čeleď přivítala. Silomil tam ale nezůstal; druhý den sedl
zase s milenkou na stříbrohřívka a ten je donesl k jeho rodičům. Ubozí mysleli,
že je syn jejich dávno mrtev, neboť o něm ani sluchu nebylo. Jaké bylo potěšení
jejich, když svého jedináčka mnohem krásnějšího a s tak sličnou nevěstou zase
spatřili, to si každý snadno pomyslit může. Na svatbu, kterou hlučně a skvostně
slavili, přišli také větrník, slunečník a měsíčník se svými ženami, kterým
Silomil za jejich služby srdečně děkoval. Po svatbě jeli mladí manželé zase
nazpátek do svého zámku, kde spokojeně živi byli. Stříbrohřívek se měl dobře, a
ještě vnuci krále Silomila si jeho stříbrnou hřívou rádi zahrávali a na něm
jezdili.</p>

<p class=e-booknadpis20><a name="_Toc340653385">O Marišce</a></p>

<p class=e-bookprzatext>Lukeš byl zámožný sedlák, ale rád hejřil. Proto nebylo
divu, když mu za několik let z celého jmění nezůstalo nic více než rozdrchaná
chalupa. Tu teprv nabyl rozumu. Teď by byl hospodařil, kdyby byl měl s čím.
Dokud byl v dobrém stavu, přál si často míti jen jedno dítě, a Bůh ho
nevyslyšel; ale když si ho nepřál, když neměl sám pro sebe co jíst, porodila mu
žena děvčátko. Škrábal se arci za ušima nad tím nemilým požehnáním, ale co bylo
dělat. Šel tedy k jedné chudé známé a žádal ji, aby jeho ženě při křtu
posloužila; ale ta se nechtěla zadarmo ani hnout. Mrzut nad nevděčností lidskou
vrátil se k ženě a povídal jí to.</p>

<p class=e-bookprzatext>„Vidíš, Lukši,“ pravila tato, „jak to je, když člověk
nehospodaří; dokud jsme byli bohati, sám rychtář nám všecko k vůli udělal, a
teď mi ani ta nejmizernější nájemnice nechce posloužit. Ubohé dítě, jak se
třese; vždyť nemám ani chatrné plenky, bych je zaobalila; na holé slámě musí
ležet! O Bože, smiluj se nad námi!“</p>

<p class=e-bookprzatext>Tak hořekovala a bědovala ubohá žena a nahé nemluvně
slzami kropila. Než najednou utřela slzy a na muže, který zamyšlen se
založenýma rukama u ní stál, radostně se podívala, řkouc k němu: „Prosím tě,
Lukši, jdi k bývalé sousedce, ona je zámožná a já jsem byla jejím dětem za
kmotru, jdi a popros ji, aby ona teď mému dítěti posloužila.“</p>

<p class=e-bookprzatext>„Nevím, milá ženo, nevím, jestli se nemýlíš, mně se
zdá, že zprázdna pořídím.“</p>

<p class=e-bookprzatext>S těžkým srdcem kráčel Lukeš okolo svého bývalého
statku k staré sousedce.</p>

<p class=e-bookprzatext>„Pozdrav Pánbůh, milá kmotra!“ řekl vejda do světnice.
„Má žena vzkazuje vám pozdravení, a poněvadž nás Bůh dceruškou obdařil, prosí
vás, abyste jí při křtu svatém posloužila.“</p>

<p class=e-bookprzatext>„Milý Lukši,“ řekla sousedka uštěpačně, „já bych ráda
šla, ale časy jsou zlé, člověk potřebuje každý krejcar, a takovým žebrákům,
jako vy jste, musí mnoho založit; proč nejdete k jinému, proč právě ke mně?“</p>

<p class=e-bookprzatext>„Protože vám žena také posloužila.“</p>

<p class=e-bookprzatext>„Aha, tak to má být jako půjčka za oplátku, a já mám
dát tolik vám, jako vy mně? Kdybych byla tak štědrá, jako vy jste byli, přišla
bych také tak daleko. Jděte, jděte, nepůjdu ani krok.“</p>

<p class=e-bookprzatext>Lukeš zatvrzelé ženě ani slova neodpovídaje odešel s
pláčem domů. „Vidíš, milá stará,“ řekl, když domů přišel, „já to napřed věděl,
jak pořídím; ale nedělej si z toho nic, však Bůh nikoho docela neopustí. Dej mi
dítě, já je sám ke křtu donesu a za kmotru vezmu, koho nejdříve potkám.“</p>

<p class=e-bookprzatext>Žena zaobalila děvčátko do kouska staré sukně a muži je
slzíc do loktů vložila. I musel Lukeš přes pole, neboť stála kaple hezký kousek
za vesnicí; asi sto kroků zdáli, kde se cesty křižovaly, potkal Lukeš starou
babičku; jak ji spatřil, hned si umínil, že ji poprosí, aby dítěti za kmotru
stála.</p>

<p class=e-bookprzatext>„Milá babičko, já bych vás o malou službu prosil. Jsem
zde z té vesnice chudý chalupník; dnes mně žena porodila děvče, i šel jsem tedy
k sousedkám prosit, by nám některá posloužila za kmotru, ale že jsme chudí,
nechtěla žádná jít; vzal jsem tedy dítě sám a umínil si, kterou nejdříve
potkám, tu že vezmu za kmotru. Vás jsem nejdříve potkal, tedy vás prosím,
abyste dítěti byla kmotrovstvím.“</p>

<p class=e-bookprzatext>„I to vám mohu udělat; dejte sem to robátko a pojďte.“</p>

<p class=e-bookprzatext>Lukeš jí dal dítě a šli ke kapli. Právě chtěl pan páter
odcházet, tu přijde kostelník a oznamuje mu, že jdou křtiny.</p>

<p class=e-bookprzatext>„Kdo je to?“ ptá se nevrle kostelníka.</p>

<p class=e-bookprzatext>„I je to ten darebák Lukeš; vždyť nemá sám, co by do huby
strčil.“</p>

<p class=e-bookprzatext>Vtom vešel Lukeš s kmotrou. Babička mrštila okem po
kostelníkovi a pozorovala, jak se na ni mračí a že žádných skvostných příprav
ke křtinám nedělá; to ji zamrzelo, sáhla do kapsy, vytáhla lesklý, velký dukát,
a přistoupivši ku knězi, do ruky mu ho vtlačila. Pan páter se s podivením na tu
ošumělou babičku ohlídl, pak se podíval na dukát, schoval ho a šeptal
kostelníkovi do ucha, aby mu dal pluviál, a pokřtil dítě chudého Lukše tak
slavně jako nejbohatšímu měšťanu. Děvče dostalo jméno Mariška. Po křtu
vyprovodil pan páter kmotru až ke dveřům a kostelník až za dvéře, kde se mu
také propitného dostalo.</p>

<p class=e-bookprzatext>Když přišla babička s Lukšem na rozcestí, kde se byli
potkali, podala mu dítě, sáhla do kapsy, vytáhla opět dukát, který za plenu
strčila, a pravila: „Z toho dukátu, co dítěti zakládám, budeš mít tolik, abys
je dal dobře vychovat; až bude holce dvanácte let, přiveď ji sem na to místo, a
já si ji pak vezmu k sobě na několik let, to jest, bude-li ona, ty a tvoje žena
chtít. Abys ale poznal to místo, neboť ve dvanácti letech se mnoho změní a jen
zde můžeš mne najíti, tedy ti udělám znamení.“ Vytáhla ze záňadří zelený
proutek a dotkla se ním země; tu vyrostl krásný růžový keř plný poupat, babička
ale zmizela. Lukeš plný podivení ohlížel se po babičce, ale nadarmo. Nevěděl
opravdu, co se s ním stalo, a byl by tam snad až dodnes stál, kdyby se Mariška
nebyla dala do pláče a tak ho na domov nebyla upamatovala.</p>

<p class=e-bookprzatext>Zatím čekala žena s nedočkavostí. Hlad, žízeň a tělesné
bolesti ji trápily; v domě nebylo ani sousta chleba, ani krejcaru peněz. Tu
vešel Lukeš do sednice.</p>

<p class=e-bookprzatext>„Ženo, neplač, nenaříkej; anděl Páně nám pomohl. Zde
máš svou Marišku; dříve však, než dítě políbíš, vyndej závinek, abys viděla,
jak vzácnou kmotru mělo.“</p>

<p class=e-bookprzatext>Žena plna podivení sáhla za plenu, a vytáhla ne jeden –
ale hrst dukátů. „Panebože!“ vykřikla a leknutím dukáty z ruky pustila, že se
po chatrné hůni a shnilé slámě rozkoulely. „Muži, kdo ti dal tolik peněz? Jen
se podívej!“</p>

<p class=e-bookprzatext>„Já koukal dřív než ty a podivil se více než ty. Ale
jen poslechni, povím ti, od koho je mám.“ Nato vypravoval ženě, jak se s ním u
křtu bylo dálo, a doložil konečně: „Když jsem babičku více nespatřil, kráčel
jsem domů; na cestě mi to ale nedalo, i vytáhnu závinek, a místo jednoho dukátu
mám jich plnou hrst. Ovšem že jsem se ulekl jako ty, ale já je pustil místo na
zem zpátky do plenky, mysle sobě: Počkej, neřekneš ženě nic, ať si vytáhne ty
zlaté koníčky sama, ta bude koukat. A proto jsem ti také nic neřekl.“</p>

<p class=e-bookprzatext>„Teď ale, staroušku, nech divení, poděkuj za to, co nám
Pánbůh nadělil, a pomoz mi ty zlatoušky sbírat. Mohl by sem přece někoho kozel
přinést a na takové zboží se nesmí lakomý člověk dívat.“</p>

<p class=e-bookprzatext>Začali sbírat; ale nový div! Kde ležel jeden dukát, tam
jich našli deset; když je všecky shrnuli, bylo jich hezká hromada.</p>

<p class=e-bookprzatext>„Panebože!“ pravila žena, starostlivě na hromadu zlata
hledíc, „jestlipak nám ty peníze budou požehnány? Kdopak ví, nebyla-li ta
babička zlý duch, který těmi penězi naše duše chce zakoupit?“</p>

<p class=e-bookprzatext>„Ale řekni mi jen, ženo, jak můžeš být tak zpozdilá?
Copak myslíš, že by zlý duch se mnou šel do kostela, nechal se kropit svěcenou
vodou, ba že by i kříž dělal? Jenom si to rozvaž. Že by to obyčejná ženská
byla, to nedím; ale byl to dobrý duch, kterého nám Bůh co osvoboditele seslal,
a já myslím, že můžeme ty peníze s pokojným svědomím podržet. Nejvíce se o to
jedná, kam bychom je schovali, aby nám někdo na ně nepřišel. Prozatím je dám do
truhly, ale zítra v noci je zakopám pod hrušku, a to ti povídám, ať žádnému ani
slova neřekneš. Jeden dukát vezmu, půjdu k rychtářce a proměním ho; pak koupím
mléka, vajec, chleba, mouky a přivedu sem ženu, která by dobrou večeři
přistrojila. Zítra se vydám do města, nakoupím šatstva a peřin, a pak – hádej,
stará, co ještě koupím?“</p>

<p class=e-bookprzatext>„Inu nejlépe, abys koupil bývalý náš statek, pole a
dobytek a rozumněji s tím hospodařil než prve.“</p>

<p class=e-bookprzatext>„Ženo, to první jsi uhodla, a o to druhé se pranic
nestarej; já budu jistě dobře hospodařit, neboť mám pro koho, a bída je dobrým
kantorem.“</p>

<p class=e-bookprzatext>Když Lukeš peníze do truhly uložil a zanikl, vzal jeden
z dukátů a šel nakoupit. Žena ošetřovala zatím dítě a kochala se v blahých
snech, #Q jichž uskutečnění nepochybovala. Za malou hodinku otevrou se dvéře a
do nich vkročí rázná, buclatá děvečka, nesouc v obou rukou velikánský krajáč s
celým dojením, za ní šel Lukeš, v jedné ruce košík plný vajec, na nichž dvě
cihlové buchty ležely, a v druhé do uzlu svázané peřiny.</p>

<p class=e-bookprzatext>„Požehnej Pánbůh!“ řekla děvečka postavivši krajáč na
lavici. „Hospodyně vás pozdravuje a posílá vám trochu mléka na kaši; a kdybyste
něco potřebovala, máte jen vzkázat, že vám ve všem poslouží.“ Nato odešla,
nečekajíc na poděkování udivené ženy.</p>

<p class=e-bookprzatext>„Vidíš, co neudělal jediný dukát; kdyby věděli, co jich
máme, na rukou by nás nosili. Rychtářka nás vším zaopatřila, i peřiny nám
dozejtří půjčí a starou přadlenu k posluze pošle. Já jí řekl, že naše dítě
závinkem hrstku dukátů dostalo. Ať tedy víš, kdyby sem přišla, jak se chovat
máš.“</p>

<p class=e-bookprzatext>Po té řeči rozdělal Lukeš oheň, a když přišla stará
Veruna, byla za malou chvíli dobrá polívka uvařena. Zajisté že i to nejdražší
jídlo z panské kuchyně vznešenému žaludku tak dobře nechutnalo, jako hladká
ančka (tak nazývají v některých krajích mlékovou polívku) od staré Veruny
přichystaná vyhladovělému Lukši a jeho ženě.</p>

<p class=e-bookprzatext>Druhý den po snídani vypravil se Lukeš do města.
Rychtářka té chvíle použila a běžela Lukšovu ženu navštívit, zvláště proto, aby
se dověděla, jak to asi s těmi penězi vypadá. „Milá sousedko,“ začala, když se
na její zdraví vyptala. „Do vašeho domu přišlo s děvčátkem boží požehnání!“</p>

<p class=e-bookprzatext>„Vždyť to není tak valné; hrstka dukátů se brzy rozkoulí.
Bůh to zaplať té dobrotivé ženě, naší kmotře! Teď si můžeme zase statek i s
nářadím koupit a pořádný život vésti.“</p>

<p class=e-bookprzatext>„To uděláte nejlépe.“</p>

<p class=e-bookprzatext>Nato šla rychtářka pryč, ale dříve než došla domů,
zastavila se u několika kmoter a tetiček, aby jim úplnou zprávu dala o Lukšově
bohatství. Než bylo poledne, věděl každý kluk ve vesnici, že dostali u Lukšů
věrtel dukátů. Večer se šťastný Lukeš z města vrátil a přivezl plný vůz
domácího nábytku, šatstva, peřin a vařiva. Druhý den nato koupil svůj bývalý
statek, pole a dobytek. Nyní měla nouze konec; Lukeš začal hospodařit a stal se
teprva pořádným člověkem.</p>

<p class=e-bookprzatext>Největší jejich radost ale byla malá Mariška, děvčátko
tak milé a hezounké, že je musel každý rád míti. „O milá kmotra,“ říkávaly
staré babičky, „ta holka vám nevyroste, ta je na své stáří příliš moudrá.“ Ale
navzdor tomu proroctví rostla Mariška jako z vody. Když jí bylo deset let, řekl
pan kantor, že ji rodiče nemusejí více do školy posílat, protože už tolik umí,
co on sám. Dali Marišku tedy na dvě léta do města, kde se i ženské práci učila.
Když docházel druhý rok, jel Lukeš zase pro Marišku, protože se blížila doba,
kde ji babičce odevzdat chtěli. S radostí a chloubou objímala matka dceru,
neboť se přihnalo mnoho známých na násep a všickni obdivovali se kráse děvčete,
což rodičům nemálo lichotilo. Matičky, kterým syni dorůstali, myslely, že by to
nebylo špatné, do takového hospodářství se přiženit. Největší právo si ale bral
k Marišce rychtářův Jirka a vypočítával již na prstech, za kolik let by se
mohla asi vdávat. Ale pro Marišku kvetlo štěstí jinde!</p>

<p class=e-bookprzatext>Za několik dní bylo právě dvanáct let, co byla křtěna.
S pláčem tedy, když i ty uplynuly, rozloučila se matka s Mariškou a otec ji
vedl k růžovému keři, jsa té naděje, že tam také její štěstí zkvete. Stál tu
čarodějný keř posud plný poupat, jako by ho teprv v tom okamžení babička ze
země byla vykouzlila. Nikdo se za celých dvanáct let neopovážil rukou na něj
sáhnout, neboť si vypravovaly staré sousedky, že je to nové rejdiště divých
žen, a kdo by růži z keře toho utrhl, ten že padne v moc jejich. Jediný Lukeš
mohl ty řeči vyvrátit, ale ten se s tím nikomu nesvěřil. Když došli místa,
dotkl se Lukeš jednoho poupěte, a v tu chvíli stála místo keře paní kmotra před
ním. V prvním okamžení ulekla se Mariška té nenadálé změny, ale když pohledla
do tváře stařenky, opustila ji všecka bázeň.</p>

<p class=e-bookprzatext>„Chceš jíti se mnou, Mariško?“ ptala se děvčete
kmotřinka.</p>

<p class=e-bookprzatext>„Děvče půjde rádo, paní kmotra,“ odpověděl za ni Lukeš.</p>

<p class=e-bookprzatext>„To mě těší; jděte tedy domů, kmotře, a nestarejte se
více o svou dceru; jí se povede dobře a já vám ji brzy krásnější a šťastnější
zase přivedu. By se vám ale po děvčeti nezastesklo, vezměte tohle zrcadlo;
kdykoliv do něho kouknete, uhlídáte v něm Marišku jako živou. Nyní jděte domů;
ale neohlížejte se ani vlevo ani vpravo ani nazad, sice by se vám mohlo něco
zlého přihodit.“</p>

<p class=e-bookprzatext>Lukeš rozloučiv se s dcerou, vzal od kmotřinky zrcadlo
a ubíral se zrovna k vesnici. Babička ale vytáhla zelený proutek, a pojavši
Marišku za ruku, řekla: „Pojď, má dceruško, půjdem také.“ Přitom se dotkla proutkem
země, ta se rozevřela, a ony se octnuly uprostřed krásné zahrady nedaleko
pěkného zámku. Velkou, prostrannou, do okrouhla založenou zahradu ohražoval
neprůhledný samorostlý plot. Stezky zlatým pískem posypané proplítaly se kříž
na kříž mechovým trávníkem, na němž buď v záhonech rozsázené, buď v malebných
keřích rostoucí květiny se skvěly. Vůně tisícerých kalichů, hájů a křovin, zpěv
krásného ptactva, vše to opanovalo smysly Mariščiny tak, že se ani vzpamatovat
nemohla. Po chvíli upřela zraky na ladný zámek, jenž uprostřed stál. Kolem
dokola pnuly se sloupy z bílého mramoru, ovité růžemi, jerichem a břečtanem. Z
malé předsíně šlo se do šesti dveří; pět jich bylo z bílé slonové kosti se
zlatými zámky, šesté byly z černého ebenu; sloupy před černými dveřmi byly též
černé a obtočené cyprisem a rozmarýnou.</p>

<p class=e-bookprzatext>„V tom zámku,“ řekla babička k Marišce, „budeš bydlet.
Všude můžeš chodit, všude se podívat, jen do toho šestého pokoje nechoď, sice
bude zle s tebou. Tuhle máš šest zlatých klíčů ode všech dveří, jdi a podívej
se tam.“</p>

<p class=e-bookprzatext>K tomu se nenechala Mariška dlouho pobízet; vzala klíče
a otevřela první dvéře. Byla to ložnice. Po podlaze ležely koberce z hermelínu;
na slonové, stříbrem a zlatem draze vykládané posteli dýchaly měkké podušky.</p>

<p class=e-bookprzatext>Bílé, hedvábné, od stropu až na koberec visící nebesa
byly stříbrnými hvězdami posety, takové byly též záclony u oken.</p>

<p class=e-bookprzatext>„A v tom krásném pokoji na těch měkkých poduškách mám
já spát?“ ptala se Mariška babičky.</p>

<p class=e-bookprzatext>„Vždyť jsem ti to již řekla, že je to všecko jen pro
tebe, budeš-li poslušna toho, co ti přikážu.“</p>

<p class=e-bookprzatext>„Všecko vám, drahá babičko, udělám, a na ten šestý
pokoj ani nepomyslím.“</p>

<p class=e-bookprzatext>V druhém pokoji bylo kupadlo. V leskné podlaze byla
zasazená krystalová káď, do níž stříbrnou trubkou voda se pouštěla. Třetí byla
oblekárna, kde stály červeným damaškem potažené a perlovinou uměle vykládané
lenošky. Uprostřed stál stříbrný stolek a na něm klenoty, jakýchž svět neviděl.</p>

<p class=e-bookprzatext>„Z těch si můžeš každý den vzít, co se ti bude líbit,“
řekla babička, vedouc děvče blíže k stolku.</p>

<p class=e-bookprzatext>„O bože, to je lesk, to je krása; a já to nosit mám? o
kýž to mohu matce a otci okázat.“</p>

<p class=e-bookprzatext>„Když budeš hodná, uhlídají tě také jednou v tom
oděvu.“ Potom šla, odhrnula záclonu a otevřela užasnuté Marišce šatnici,
natlačenou skvostným prádlem a šatstvem. Kdyby sto let živa byla, nebyla by to
všecko obnosila. Z toho pokoje šly do jídelny a odtud do pátého pokoje, který
byl ku práci uchystán. Na pěkném stolku ležely začaté práce ženské a podál
stála drahým kamením vykládaná harfa.</p>

<p class=e-bookprzatext>„Jakpak se ti to zde líbí?“ ptala se babička.</p>

<p class=e-bookprzatext>„Jedno více než druhé; ale povězte mi, kdo bude na tu
krásnou harfu hráti?“</p>

<p class=e-bookprzatext>„Kdož jiný než ty, až se hrát naučíš?“</p>

<p class=e-bookprzatext>Potom, když se Mariška vykoupala, ustrojila ji babička
do pěkných šatů a vedla k obědu. Neviditelné ruce nosily na stůl jídla, jichž
na kolikero bylo. „A proč vy se mnou nejíte?“ ptala se Mariška babičky, když
viděla, že opodál stolu sedá.</p>

<p class=e-bookprzatext>„Jenom jez, dceruško, jez; já jídám sama a sama také
spím.“</p>

<p class=e-bookprzatext>Po obědě, který Marišce jak náleží dobře chutnal, šla s
babičkou do zahrady. U malého rybníka se zastavily a babička hodila hrst drobtů
do vody. Tu se shluklo množství lesklých rybiček a hltalo a pralo se o hozené
drobty, což Marišce nemalé potěšení činilo, jelikož jakživa takových ryb
neviděla. Potom chodily dále po zahradě; babička ukazovala a jmenovala Marišce
jména nejpěknějších květin, pak je z vyražení trochu zalívaly, a když byly
umdleny, natrhaly si chutného ovoce, sedly do některé besídky aneb pod stinný
strom a jedly. Tak jim ušel deh; po večeři dovedla babička Marišku do ložnice,
dala jí dobrou noc a odešla. Když se Mariška odstrojila a pomodlila, zahrabala
se do hebounkých podušek, přikryla hedvábným přikryvadlem a spala, jako by ji
do vody hodil.</p>

<p class=e-bookprzatext>Slunce bylo již hezky vysoko, když se probudila.
Babička stála u ní a pravila: „Těší mě, že jsi se tak do červena vyspala.“</p>

<p class=e-bookprzatext>Mariška přivítala babičku, vyskočila z postele a šla se
strojit. I zdálo se jí, jako by jí při všem, co dělala, kromě babiččiných rukou
ještě jiné, které však neviděla, nápomocny byly. Nechtěla se ale ptát. Když
byla přistrojena, otočila jí babička ještě dvě šnůry perel, velkých jako zrna
hrachu, okolo krku a rukou a pak ji obrátila k zrcadlu.</p>

<p class=e-bookprzatext>„Zlatá babičko, to mně to sluší!“ řekla Mariška s
utěšenou tváří, když se několikrát před zrcadlem otočila. „Kdyby mě teď mamička
viděla, anebo moje kamarádky, ty by koukaly!“</p>

<p class=e-bookprzatext>„Jen se spokoj, také to jednou bude.“</p>

<p class=e-bookprzatext>V jídelně na stolku stála přichystána snídaně. Na
krystalové, zeleným listím obložené misce ležely vonné jahody a též v takovém
koflíku dobré mléko, vedle toho stříbrný talíř a lžička. Když si Mariška na
dobré snídani pochutnala, vedla ji babička do pracovního pokoje. Nejdříve ji
učila šít, potom číst a písmeny na pergameně malovat. Zatím přišlo poledne.
Mariška usedla k obědu a babička odešla. Po obědě přišla opět, dovedla ji do
zahrady a jmenovala zase pěkné ptáky, stromy a rozličné byliny. Babička měla
ptactvo tak krotké, že jak na malou píšťalku zapískla, všickni hned k ní
přiletěli. Když viděla, že se to Marišce líbí, dala jí tu píšťalku. Po takovém
vyražení musela Mariška zase k práci. Odpoledne vyšívala všelijaké drahé věci a
potom se učila na harfu hrát. Na to se nejvíce těšila, a proto jí to také ze
všeho učení nejlépe do hlavy šlo. Po učení vzala babička sama harfu, sedla k
oknu a poručila Marišce, by si k ní sedla, že jí zazpívá. Mariška myslila v
duchu: To bude asi hezký zpěv; moje mamička není ještě tak stará, a nebylo to k
ničemu, když se dala do zpěvu; jakpak ta stará babička! Brzy se však divila!
Když několikrát scvrklými prsty stříbrné struny přejela, začala zpívat. Nikdy
neplynul dojemnější a plnější hlas z hrdla lidského, jako u té staré pěvkyně.
Jak začala zpívat, umlklo ptactvo, přestal šumot v hájích a vše bylo ticho; jen
větřík odhoupával zlehounka sladké tóny. Mariška majíc chrpové oko na babičku
upřené, ruce sepjaté, ani dechnout se neopovážila; teprv když tato zpívat
přestala, popadla ji za ruku, a z plného srdce si vzdychnouc, pravila: „Ach
babičko, vy umíte krásně zpívat!“</p>

<p class=e-bookprzatext>„To je také moje jediné potěšení, dokud ty mně větší
nezpůsobíš.“</p>

<p class=e-bookprzatext>„Čímpak vám mohu potěšení způsobit?“</p>

<p class=e-bookprzatext>„Jen poslušenstvím.“</p>

<p class=e-bookprzatext>„Já vám jistě splním, co jsem přislíbila, a nikdy vás
nezarmoutím.”</p>

<p class=e-bookprzatext>„Tys dobré dítě,“ řekla stařena a Marišku na bělounké
čelo políbila.</p>

<p class=e-bookprzatext>Tak minul den za dnem, doba za dobou, a z Marišky stala
se rozšafná, moudrá a velmi krásná panna. Již po páté jabloň před oknem
odkvetla, co ji babička z domu odvedla. Posud se jí ale ještě nezastesklo, an
jí čas v samé rozkoši a při zábavné práci ubíhal a babička krom jídla a noci
nikdy ji neopustila. Ten pátý rok jednou časně zrána vstoupila babička do
ložnice a pravila k Marišce: „Milá Mariško, musím tě na několik dní opustit;
nerada odcházím, ale nemohu si jinak pomoct. Nezapomeň tedy na moje slova a
nestýskej si; co nejdříve přijdu zase zpátky.“ Nato odešla.</p>

<p class=e-bookprzatext>Mariška byla teď sama; dopoledne jí ledajak uběhlo, leč
odpoledne začala již tesknit. Nakrmila ryby i ptáky, natrhala ovoce a šla
vyšívat; bylo jí však brzy také u té práce ouzko a ona běžela zase do zahrady.
Zamyšlená chodila po blysknavých stezkách a po měkkém trávníku, až i náhodou u
černých dveří státi zůstala. Za celý čas svého pobytí u babičky nevzpomněla na
šestý pokoj; až do té chvíle ji zvědavost netrápila. „Proč mně asi zapověděla
babička do toho pokoje se podívat?“ myslila nyní Mariška sama u sebe. „Co tam
může asi býti, že by tak zle pro ni i pro mne bylo, kdybych tam vešla?“ Jižjiž
se chtěla pro klíček rozběhnout, tu jí napadlo přísné napomenutí, a ona
ustanouc vrátila se zase do zámku, vzala harfu, hrála a zpívala, čemuž. se byla
od stařenky velmi dokonale naučila. Potom šla spat; celou noc se jí však jen o
šestém pokoji zdálo, v němžto všelikeré divy spatřila; první myšlénka, když se
probudila, byl noční sen, který ji až do samého poledne pronásledoval. Nic ji
netěšilo, nic jí nechutnalo, nikde neměla stání, až konečně odpoledne,nemohouc
odolati vábné moci, klíčky s hřebíku sundala a zmužile k šestému pokoji
kráčela. Hrůzou zkamenělá zůstala však na prahu státi, když dvéře otevřela a v
pokoji černým aksamitem potaženém spatřila černou umrlčí truhlu, v níž
kostlivec seděl a neustále hlavou kýval. Bouchla dveřmi, zamkla a celá
ustrašena pospíchala nazpátek. Litovala nyní velice, že se nechala všetečností
zavést; aby ale babičce těžké srdce neudělala, zapřisáhla se, že jí pro živého
Boha o svém přestupku ani slova neřekne.</p>

<p class=e-bookprzatext>Třetí den se babička vrátila. Právě si Mariška zlatým
hřebenem dlouhé kaštanové vlasy rozčesávala, když k ní vstoupila.</p>

<p class=e-bookprzatext>„Co ti schází, že jsi tak bledá?“ ptala se, když ji
Mariška přivítala.</p>

<p class=e-bookprzatext>„Nic, babičko, nic, mně se jen po vás stýskalo,“
odpověděla Mariška, a krev jí tvář polila, protože po prvé ve svém živobytí
lhala.</p>

<p class=e-bookprzatext>„Děvče, pověz mi, co ti schází?“</p>

<p class=e-bookprzatext>„Opravdu, babičko, nic mi neschází.“</p>

<p class=e-bookprzatext>„Mariško, tys byla v šestém pokoji, a teď se mne bojíš;
přiznej se! Povíš-li, cos tam viděla, bude dobře pro tebe i pro mne;
nepovíš-li, bude zle pro mne i pro tebe.“</p>

<p class=e-bookprzatext>„Věru, babičko, já tam nebyla.“</p>

<p class=e-bookprzatext>„Nu dobře, já ti dám na rozmyšlenou, pamatuj ale dobře
na moje slova.“</p>

<p class=e-bookprzatext>„Ne, ne,“ pravila Mariška sama k sobě, když babička
odešla, „já se nepřiznám, ať se stane co stane; snad mě babička jen tak zkouší,
a když se nepřiznám, uvěří konečně, že jsem tam nebyla, a opět se udobří.“</p>

<p class=e-bookprzatext>Stará se zase vrátila a zůstala u ní celý den, ale o
šestém pokoji se ani nezmínila. Druhý den ráno přišla k Marišce, vzala ji za
ruku a vedla do zahrady. „Nyní mně pověz,“ ptala se, když přišly až doprostřed,
„co jsi viděla v šestém pokoji.“</p>

<p class=e-bookprzatext>„Já tam nebyla.”</p>

<p class=e-bookprzatext>„Přiznej se, bude dobře pro mne i pro tebe.“</p>

<p class=e-bookprzatext>„Já nebyla v šestém pokoji.“</p>

<p class=e-bookprzatext>Tu máchnula babička kol sebe černým proutkem, a krásná
zahrada proměnila se v divokou poušť, po níž se ukrutné řvání divoké zvěře
rozléhalo. Tu cenil zuby hladový vlk, tam se prodírala houštím hlava divokého
kance, onde zase číhal ukrutný tygr, za každým stromem byla nějaká netvora a v
trávě se plazily kotouče hadů. S hrůzou si zakryla Mariška tvář a k babičce se
přitulila. „Pověz, Mariško, co jsi viděla v šestém pokoji? Nepovíš-li, nechám
tě zde.“</p>

<p class=e-bookprzatext>„Ach babičko, to nečiňte, já nebyla v šestém pokoji.“</p>

<p class=e-bookprzatext>„Dobře tedy, rozmysli se do rána.“ Tu máchnula
proutkem, a poušť se proměnila opět v zahradu.</p>

<p class=e-bookprzatext>Druhý den ráno přišla babička k Marišce a ptala se jí
laskavě: „Jak jsi se rozmyslila, má děvečko?“</p>

<p class=e-bookprzatext>„Já vám jinak odpovědět nemohu.“</p>

<p class=e-bookprzatext>„Vidíš, Mariško, jestli mi to nepovíš, musíme se
rozloučit a s tebou bude tuze zle. Zavedu tě do tmavého lesa, odkudž si sama
pomoci musíš; budeš němá a nikdy úplného štěstí nedojdeš, a koho nejradši míti
budeš, ten tě usmrtí. Přiznáš-li se, zůstaneš ještě déle u mne, pak se vrátíš k
rodičům a budeš do své smrti šťastna. Nyní vyvol.“</p>

<p class=e-bookprzatext>„Dělejte se mnou co chcete, já nebyla v šestém pokoji.“</p>

<p class=e-bookprzatext>„Tedy se octni v černém lese a buď němá!“ zvolala stará
a dotkla se proutkem ubledlé Marišky, která tím okouzlená k zemi klesla. Zatím
ji nechme ležet a podívejme se jinam.</p>

<p class=e-bookprzatext>Černý les náležel jednomu mocnému králi, který měl
jedinkého syna, jménem Milboj. Když se chlapec narodil, povolal král ke dvoru
věštce a ptal se ho na budoucnost dítěte. A tu se dověděl: že vyroste Milboj co
krásný princ, že bude v uměních cvičený a velký milovník boje a lovu. Nechce-li
se však otec na něm velkého trápení dočkati, aby ho až do zletilosti na lov
nepouštěl. Což divu tedy, že princ, od rodičů nade všecko milován, se všech
stran byl střežen. Když přicházel do let, bylo jeho nejmilejší vyražení, když
mohl šermovat a ve zbrani se cvičit; ničím mu nikdo většího potěšení
nezpůsobil, než když mu vypravoval o boji a lovu; tu hned celý hořel. Avšak jak
snažně rodiče prosil, ti ho přece na lov pustit nechtěli. Bylo mu již bezmála
dvacet roků, a ještě nic jiného nezastřelil kromě několik ptáků v zahradě, a s
nikým se nepotýkal leč s domácími psy.</p>

<p class=e-bookprzatext>Jednoho dne zrána vstoupí kvapně k matce do pokoje a s
sepjatýma rukama ji prosí o přímluvu u otce, aby směl jít na lov. „Milá
matičko, mně se dnes v noci zdálo, že jsem zastřelil krásnou laň, já si nemohu
pomoci, ať kouknu kam kouknu, ať dělám co dělám, všude mám tu laňku před
sebou.“</p>

<p class=e-bookprzatext>„Takové myšlénky, synáčku, zapuď; šálí tě zlý duch.
Kdybys dnes na lov šel, věř, že by se ti nějaké neštěstí přihodilo.“</p>

<p class=e-bookprzatext>Milboj uposlechl matčiny rady, ale celý den chodil
smuten a zamyšlen, aniž ho kdo potěšit mohl. Druhý den byl ještě časněji u
matky, řka, že měl ten samý sen jako předešlou noc a že z hradu uteče, jestli
ho otec na lov nepustí.</p>

<p class=e-bookprzatext>„Měj rozum, Milboji,“ pravila matka; „já s otcem
promluvím, tuším ale, že to bude nadarmo.“</p>

<p class=e-bookprzatext>„Učiň to, matičko, vždyť ti otec všecko k vůli udělá. S
tím proroctvím je to pravá hloupost. Já umím loveckou zbraní dobře zacházet, na
koni sedím jak by mě přibil. Jaké strachy tedy?“</p>

<p class=e-bookprzatext>„Ty pospícháš jistě k neštěstí,“ řekla královna, a prstem
miláčkovi zahrozíc, ubírala se ku králi.</p>

<p class=e-bookprzatext>Za chvíli zas přišla a král s ní. Hrozil synu hněvem,
jestli od svého úmyslu neupustí. Milboj byl poslušný a nikdy otci na vzdor
nejednal, co živ byl, nepřišlo mu to ale tak za těžko jako tenkráte. Ještě
smutnější než předešlý den chodil po hradě a žádný s ním vydržet nemohl.</p>

<p class=e-bookprzatext>Třetí den, královna ležela ještě v posteli, přišel
Milboj k ní a na kolenou ji opět o přímluvu prosil. „Já musím, matinko, na lov,
musím tu překrásnou laňku dostat, sice sám touhou zajdu.“</p>

<p class=e-bookprzatext>„Prosím tě, synu, pusť mimo sebe bludný šal ten; kdyby
se ti něco přihodilo, svezl by se otcův nářek na mou hlavu.“</p>

<p class=e-bookprzatext>„Bojíš-li se toho, matko, půjdu sám k otci.“ To dořekl
a kvapně ku králi pospíchal. Dlouho mu to otec po dobrém i po zlém vymlouval, ale
nic platno nebylo, Milboj neupustil. Konečně, když i královna k miláčkově
straně se přidala, nechal se prosbami obměkčit a pustil syna na lov. Dvacet
rozumných a zkušených myslivců muselo s princem, kterýmžto král pod ztrátou
života přikázal, aby nad synem bděli.</p>

<p class=e-bookprzatext>Jako bujný kůň, když mu uzdu pustí, hnal se Milboj z
hradu se svým komonstvem. Již se schylovalo k večeru, mnoho zvěře bylo
postříleno, ale Milboj nespatřil posud bílou laňku, o které se mu po tři noci
zdálo. Jezdil kříž na kříž a v zápalu ani nezpozoroval, že se od své družiny
uchýlil. Tu vjede do malého výseku, kde uprostřed několik keřů stálo. Zdá se
mu, že se tam něco bělá, honem bere kuši a myslí: „Počkej, toť jistě ta laňka,
tu musím zastřelit.“ Již míří, tu vyskočí z keře panna překrásná, padne před
Milbojem na kolena a sepjaté ruce k němu zdvihá. Byla to Mariška. Když se z
mdloby, do které ji čarodějný proutek babiččin uvrhl, probudila, spatřila se v
lese na trávě ležeti. Tu chvíli slyšela troubení a dusot koňů, ukryla se tedy
za keřem, odkudž ji však brzy strach před napnutou kuší vyhnal.</p>

<p class=e-bookprzatext>„Jak jsi sem zabloudila, panno krásná?“ ptal se Milboj
a zdvihal Marišku se země. Místo odpovědi položila ona prst na ústa a smutně
hlavou zakroutila, na důkaz, že mluvit nemůže.</p>

<p class=e-bookprzatext>„Tys němá? Ach škoda, přeškoda!“ zvolal Milboj a
outrpně jí do krásných očí hleděl, až mu u levého boku jaksi divně býti počalo.
Vzal roh a zatroubil myslivcům na znamení; ti se po chvíli teprv se všech stran
sjížděli, neboť ho již někteří pohřešili a po lese hledali. „Mně se zdá, že náš
princ místo laňky lesní ženku ulovil,“ šeptal jeden starý myslivec druhému.
Milboj vida, že všickni zvědavě na Marišku hledí, řekl jim: „Tato panna jest
královská princezna, od jednoho čarodějníka unešená. Divnou náhodou mu ale
vyklouzla a přišla až sem, kde moci k ní více nemá. Jistě mě tedy vyšší moc k
lovu poháněla, neboť by ubohá zde hladem byla umřela.“ Vědělť Milboj dobře,
jaký účinek vymyšlená pohádka u služebníků míti bude; sotva domluvil, slezli
všickni s koňů a úctu panně vzdávali. Přívětivým usmáním a pokynutím hlavy
děkovala ona a tím srdce jejich k sobě naklonila. Na cestě k domovu přikazoval
Milboj přísně všem, aby o dívce mlčeli, dokudž by jim to nedovolil.</p>

<p class=e-bookprzatext>Se strachem očekávali král a královna princův návrat.
Již bylo hezky pozdě na noc, když sloužící zprávu přinesli, že princ domů jede.
V hluku a běhu nezpozoroval nikdo, že Milboj Marišku do svého pokoje odvedl a
tam ji zamkl. Zdravého přijal král od myslivců syna svého; že má v srdci
hlubokou ránu, o tom nikdo nevěděl.</p>

<p class=e-bookprzatext>„Nu, jestlipak jsi tu laňku, po níž jsi tak toužil,
opravdu ulovil?“ ptal se král Milboje.</p>

<p class=e-bookprzatext>„Ovšem, otče, po večeři vám ji okážu.“ Když jedli, vzal
Milboj od nejchutnějších jídel na zlatý talíř a nesl Marišce. Když se ho matka
ptala, kam to nese, odpověděl, že laňce.</p>

<p class=e-bookprzatext>„To musí být divná laňka,“ řekla královna. „Tu bych
ráda viděla.“</p>

<p class=e-bookprzatext>„Hnedle ji přivedu,“ odpověděl princ a pospíchal do
svého pokoje, kde měl tak vzácnou kořist schovanou. Když do dveří vkročil,
viděl, že drží Mariška knihu v ruce, i ptal se jí, jestli umí číst? Mariška
posvědčila.</p>

<p class=e-bookprzatext>„A snad také psát?“</p>

<p class=e-bookprzatext>Ona zase posvědčila.</p>

<p class=e-bookprzatext>„Toť je vyhráno; tedy mně můžeš napsat, kdo jsi, jak se
jmenuješ a co se s tebou stalo?“</p>

<p class=e-bookprzatext>Tu napsala Mariška, jak se jmenuje a že je z té a té
vesnice sedlákova dcera, pět let již od rodičů vzdálena; kde po ten celý čas
byla, to že do smrti žádnému povědět nesmí. Chce-li jí tedy princ dobrodiní
prokázat, aby ji k jejím rodičům dovedl.</p>

<p class=e-bookprzatext>„Ne, ne,“ řekl Milboj a vzal děvče za ruku, „ty nesmíš
více odtud; já si tě zamiloval a chci tě za ženu pojmout.“</p>

<p class=e-bookprzatext>Mariška smutně hlavou točíc vzala list a namalovala:
„Budeš nešťastný!“</p>

<p class=e-bookprzatext>„Jakž bych mohl být s tebou nešťastný? Řekni jen, že mě
máš ráda, a půjdem k rodičům, aby nás požehnali, o to ostatní se nestarej.“</p>

<p class=e-bookprzatext>Když jinak nechtěl, podala tedy Milbojovi ruku a oba
šli k rodičům. S úžasem hleděli tito na syna, když místo laňky tak krásnou
pannu do síně přivedl, avšak ještě více podivili se, když jim řekl, že ta panna
jeho ženou býti má. Zprvu nechtěl král o sňatku ani slyšet; když se ale
královna za syna přimlouvala a ten sám s milenkou před otcem klekl, nechal se
prosbami a více ještě krásou Mariščinou poněkud uchlácholit. Úplné svolení ale
dal teprv třetí den, neboť mu to bylo přece proti mysli, že si jediný syn a
dědic velkého království bere děvče němé, o kterém vlastně žádný nevěděl, kdo
je a odkud pochází. Svatba slavila se nádherně a skvostně, jak se na
královského syna sluší a patří. Ale co tu hostů bylo, nade všemi skvěla se jako
slunce mladá královna.</p>

<p class=e-bookprzatext>V lásce a rozkoši žili mladí manželé a posud nevzpomněla
Mariška na babiččinu kletbu. Již se čekala brzy do kouta, tu přijdou jednoho
dne poslové, že táhne velké nepřátelské vojsko proti králi. Nastal nářek
veliký. Milboj rozžehnav se s rodiči, poceloval ještě naposled uslzenou tvář
své manželky, a pak vsedna na bujného vrance, ujížděl v čele vojínů z hradu.</p>

<p class=e-bookprzatext>Nyní nastali Marišce teskní dnové. Ač se král i
královna všemožně snažili, aby ji vyrazili, ona přece na nic nedbala a
nejraději o samotě čas trávila. Konečně dostala zprávu, že Milboji štěstí
přeje. Když čas vypršel, porodila Mariška krásného syna. Bylo velké potěšení u
celého dvora, největší však měl král a královna. Hned druhý den měl býti posel
k princovi odeslán, by mu radostnou zprávu donesl. Tu samu noc přišlo na ženy,
co u šestinedělky hlídaly, takové spaní, že se mu žádná ubránit nemohla. Tu se
najednou rozhrnou záclony u postele, a před Mariškou stojí přívětivá tvář
babiččina.</p>

<p class=e-bookprzatext>„O má zlatá babičko,“ zvolala potěšená Mariška, která
tu chvíli opět řeči nabyla. „Jak se vám mohu odsloužit, že jste mi takové
štěstí připravila! Podívejte se na to novorozeňátko!“</p>

<p class=e-bookprzatext>„Chceš-li zůstat šťastna, pověz, co jsi viděla v šestém
pokoji?“</p>

<p class=e-bookprzatext>„Babičko, já tam nebyla.“</p>

<p class=e-bookprzatext>„Pověz, bude zle s tebou.“</p>

<p class=e-bookprzatext>„Já tam nebyla.“</p>

<p class=e-bookprzatext>Tu popadla babička dítě, a dříve než jí matka zabránit
mohla, roztrhla je vejpůlky, až krev sněhobílé podušky a tvář matčinu
postříkla. Ubohá matka vykřikla, pak ale polomrtva nazpět klesla. Hlídačky ze
spaní se probravše nahlídly, co as paní dělá, a tu viděly kolébku prázdnou,
postel a všecko kolem plno krve a matku polomrtvou. I pustily se všecky do
náramného křiku a běžely ku královně. Ta si vlasy z hlavy škubala, když to
hrozné divadlo spatřila. Marišky se ptát nemohla, za jedno byla němá, za druhé
ze mdlob ani nevycházela.</p>

<p class=e-bookprzatext>„Ó že jsem tomu připustil,“ naříkal ubohý král, „aby si
ji Milboj vzal; já si to vždy myslil, že z toho nevzejde požehnání. Nyní je
patrno, že to lesní ženka; ty prý své děti snědí. O nešťastný osud!“ Tak
bědoval neustále starý král.</p>

<p class=e-bookprzatext>Druhý den poslali k princovi, aby zvěděl o nešťastné
události, řkouce, že by nejlépe bylo zlopověstnou matku dát upálit. Oni
nevěděli, jak tuze ji Milboj miluje. Jeho odpověď zněla, aby všecko nechali
jako prve a s Mariškou tak nakládali jako až posud. Stalo se dle jeho rozkazu.
Za několik neděl vrátil se co vítěz z boje. Ubledlá, utrápená Mariška šla mu
naproti a s pláčem mu okolo krku padla. On přivinul k srdci milenou choť a
laskavými slovy ji těšil, by hoře její poněkud ukojil. Jak mu za to v srdci
Mariška děkovala, každý lehce uvěří; neboť nemyslela jináče, než že ji manžel
dá usmrtit. Když byli o samotě, hněval se král na Milboje, že se ženou přísněji
nenakládal. Milboj byl ale rozumný a odpověděl: „Nermuť mne, otče, já vím, že
to Mariška neučinila; ona je však pod zlou mocí a ta se nad ní mstí. Kdyby měla
být po druhé matkou, budu sám hlídat a jistě se to nestane.“</p>

<p class=e-bookprzatext>Ale bohužel! Mariška byla po druhé matkou, a krátce
předtím musel Milboj zase do boje. S těžkým srdcem se s ní rozloučil. Před
odchodem ještě prosil rodiče a nařídil všem, nechť se stane jakkoli, aby žádný
Marišce neubližoval. Opět porodila roztomilého chlapce. Jak se setmělo, přišlo
na hlídačky spaní, takže v okamžení všecky usnuly. Tu se rozhrne záclona a u
postele stojí babička. „Jak se máš, Mariško?“ ptá se uleknuté matky.</p>

<p class=e-bookprzatext>„Zle a dobře; proč jste mně udělala tak těžké srdce,
babičko?“</p>

<p class=e-bookprzatext>„Pověz, co jsi viděla v šestém pokoji, a bude všecko
zase dobře.“</p>

<p class=e-bookprzatext>„Já tam nebyla.“</p>

<p class=e-bookprzatext>„Pověz, bude zle s tebou.“</p>

<p class=e-bookprzatext>„Já tam nebyla.“</p>

<p class=e-bookprzatext>Již sahala matka se strachem pro svůj drahý klenot, tu jí
ho však babička vytrhne, a rychleji než vykřiknout mohla, byla postel krví
zbarvena. Když se hlídačky probudily, udělaly povyk, všecko se sběhlo, a
spatřivše to hrozné divadlo, odvrátily se s ošklivostí od ukrutné matky. Jen
přísný rozkaz princův ochránil Marišku, že ji na hranici nehodili. Avšak ubohá
trpěla nejvíce; ale navzdor tomu přece si umínila, kdyby se to ještě jednou
státi mělo, že slib svůj nezruší.</p>

<p class=e-bookprzatext>Milboj přijel domů, a ač ho ztráta dítěte velice
trápila, přece bolest svou Marišce znáti nedal a vždycky jen ji těšil a proti
rozzlobeným rodičům zastával. Po třetí byla Mariška matkou. Tenkráte zůstal
Milboj doma, aby šestinedělku sám hlídat mohl. Měla zase chlapce; jak se
narodil, nehnul se Milboj více od kolébky. Přišla noc; nepřemožitelná tíže počala
mu víčka svírati, on se bránil, ale konečně přece podlehl a usnul. To okamžení
okázala se babička. „Jak se máš, Mariško?“ ptala se matky, která ouzkostně dítě
do náručí sevřela.</p>

<p class=e-bookprzatext>„Dost zle jsem se měla, nyní je opět lépe; ale smilujte
se, babičko, neberte mně moje dítě!“</p>

<p class=e-bookprzatext>„Pověz, co jsi viděla v šestém pokoji?“</p>

<p class=e-bookprzatext>„Já tam nebyla; ach smilujte se, bude to má smrt.“</p>

<p class=e-bookprzatext>„Bude, bude, i tvého dítěte, nepovíš-li, co jsi viděla
v šestém pokoji.”</p>

<p class=e-bookprzatext>„Já tam nebyla.“</p>

<p class=e-bookprzatext>Tu jí vytrhla babička dítě z náručí a proud horké krve
postříkl studenou tvář matčinu. Milboj se probudil, a když viděl, že dítě
zmizelo, Mariška že má tvář plnou krve a on sám že je krví zbrocen, tu naříkal
a zoufale vlasy z hlavy si trhal. Přiběhli rodiče, sběhl se lid a jednohlasně
všickni volali: „Upal, králi, upal tu čarodějnici, nechceš-li ještě neštěstí na
celou zem uvalit.“ Otec i matka doráželi na ubohého syna, aby Marišku upáliti
kázal, sice že se lid vzbouří. Dlouho nemohl Milboj takové ukrutnosti přivolit,
když ale viděl, že se lid opravdu bouří, vydal ji na smrt.</p>

<p class=e-bookprzatext>Ubohá Mariška když zaslechla, že má být druhý den
upálena, byla by se ráda s manželem rozloučila, ale on k ní nešel. S oddaností
smrt očekávala, neboť ji na světě nic více netěšilo, co manžel na ni zanevřel.
Nesmírné množství lidstva stálo druhý den časně ráno na popravišti a čekalo, až
Marišku vyvedou. K poledni přijel černý vůz se čtyrmi koňmi a na něm seděla
Mariška černě přistrojena. Celý dvůr, král i královna přijeli na popravu se
podívat. U hranice ji ssadili s vozu a chtěli ji na hranici položit, vtom jí
zaklepe někdo na rameno, a když se ohlídne, vidí babičku před sebou stát. „Jak
se ti vede, Mariško?“ ptá se jí svým příjemným hlasem.</p>

<p class=e-bookprzatext>„A jak se mne můžete ještě ptáti?“</p>

<p class=e-bookprzatext>„Pověz, co jsi viděla v šestém pokoji?“</p>

<p class=e-bookprzatext>„Já tam nebyla.“</p>

<p class=e-bookprzatext>„Pověz, bude všecko dobře, pomůžeš sobě i mně.“ „já tam
nebyla.“</p>

<p class=e-bookprzatext>Babička zmizela, aniž ji kdo viděl. Katané přiskočili,
vzali Marišku a vlekli ji na hranici. Mnozí reptali, ale největší díl litoval
mladou a krásnou paní. Již chtěli hranici zapálit, tu se strhne radostný křik:
„Nepalte, nepalte, ona je nevinna!“ Lid se rozstoupil, a tu spatřil král čtvero
bílých koní, zlatým náčiním ozdobených, zdáli přijíždět. Nad nimi vlál bílý
praporec.</p>

<p class=e-bookprzatext>S podivením hleděl každý, kdo to přichází. Koně se
zastavili, prapor sklesl a se zlatého, drahým kamením vykládaného vozu
sestupuje překrásná vysokorostlá paní, v rukou nesouc děťátko, zaobalené v
hedvábné pleně. Za ní skočí dvé malých pacholátek, též skvostně oblečených.
„Mariško, Mariško, sejdi dolů!“ zvolala paní, když přišla až k samé hranici.
Sotva zaslechla odsouzená Mariška babiččin hlas, vyskočila vzhůru a žádnou
bolest, žádnou slabost více necítila. Když sešla s hranice a na místě babičky
krásnou paní s třemi dětmi spatřila, točila se jí radostí hlava kolem a nohy
pod ní klesaly.</p>

<p class=e-bookprzatext>„Mariško,“ řekla paní, „zde máš svoje děti! Já jsem ta
stará babička, já jsem ten kostlivec, kterého jsi v šestém pokoji viděla.
Kdybys byla se přiznala, nebyla bys mě nikdy vysvobodila a na věky nešťastnou
zůstala. Že jsi dostála slovu, vysvobodila jsi mne, a sebe i své děti do smrti
šťastnými jsi učinila. Já jsem jednoho mocného krále jediná dcera. Ohyzdný
čarodějník si mě zamiloval a přestrojen za bohatého prince o mou ruku žádal. Já
ho však brzy prohlídla a ruku jemu odepřela. Za to mě zaklel v škaredou babici
a každou dvanáctou hodinu v kostlivce proměnil. Co mě vysvobodit mohlo, tys to
všecko přestála. Ještě jednou ti děkuji; buď šťastna a nezapomeň nikdy na
starou babičku.“ To dořekla, políbila Marišku a děti na čelo, a již tu nebylo
po ní ani památky. Od hradu však letěl na říčném koni Milboj, kterému babička
znamení dala. Skočil s koně, a před Mariškou klekna, o odpuštění žádal.</p>

<p class=e-bookprzatext>„Mileráda všem odpouštím,“ řekla Mariška Milboji ruku
podavši, „vy jste nemohli vědět, že jsem nevinna.“</p>

<p class=e-bookprzatext>I zlíbal Milboj matku a roztomilé děti, které se k
rodičům tulily. Král a královna také Marišku o odpuštění žádali, a ona všem
odpustila. S radostí, od jásavého lidu provázena, navrátila se do hradu. Tam
bylo nové překvapení. Všecky Mariščiny pokoje byly tak ozdobeny jako v
letohrádku, v němž Mariška s babičkou bydlela. Ten šestý byl ale celý zlatem
vyložen a na místě truhly s kostlivcem stála truhla plná drahých kamenů, za
které si Mariška patero království koupit mohla. Druhý den poslal Milboj pro
starého Lukše a jeho ženu. I rozdali blažení rodiče kde co měli chudým a
odebrali se k šťastné dceři, kde spokojeně pohromadě žili a často na starou
babičku vzpomínali. </p>

<p class=e-booknadpis20><a name="_Toc340653386">Šternberk</a></p>

<p class=e-bookprzatext>Byl jeden rybář, ten měl mnoho dětí a byl tuze chudý.
Jednou zrána vyšel si na lov. Dlouho již seděl s udicí v ruce, a ještě ani
rybičky neulovil. Tu vidí najednou z blízkého rákosí velikánského ptáka letět a
v povětří se vznášet. Honem zatočí loďkou k rákosí, mysle, že tam hnízdo najde.
Když tak sem tam hledá, slyší nad sebou volat: „Najdeš, ale nekaz!“ S podivením
obrátí se po hlasu a vidí ptáka, který křídloma třepá a dále letí. Hledá tedy
dále, až najde hnízdo plné velikých vajec. Bez průtahu vezme jedno po druhém a
položí do loďky. Bylo jich devět. Rád by byl také ještě několik ryb ulovil, ale
vejce zaujímaly skoro celou loďku, takže v ní sotva státi mohl; obrátil se tedy
domů. Děti jeho stály na břehu; když loďku zahlídly, křičely na mámu, že veze
tatíček večeři. Jak se však děti i s mámou podivily, když tatík ku břehu
přirazil a místo ryb vejce z loďky vyndával. „I pro pánaboha, kdepak jsi ty
vejce ulovil, tatíku?“ ptala se rybářka muže. Tu jí rybář povídal o příhodě s
velikánským ptákem. Z večeře nebylo nic a vejce se uložily za kamna na pec.</p>

<p class=e-bookprzatext>Druhý den si rybář přivstal a vyjel na lov, by vynahradil,
co den předtím zameškal. Když přijde na místo, vidí toho samého ptáka z rákosí
vylítnout a volat: „Najdeš, ale nekaz!“ I zajede do rákosí a najde v témž
hnízdě opět devět vajec. Naloží je na loďku a jede domů. Rybářku to již mrzelo,
že muž místo lovení ptačí hnízda vybírá; ze zlosti vzala vejce a každým za
kamna notně práskla, ačkoliv jí rybář nařídil, aby s nimi zvolna zacházela. Ale
ku podivu; vejcím se ani dost málo nestalo.</p>

<p class=e-bookprzatext>Třetí den jel rybář zase na lov, a nevěda ani jak,
octnul se opět u rákosí. Tu vylítne týž pták a volá: „Najdeš, ale nekaz, a
budeš šťastný.“ I jde k známému již místu a najde zase devět vajec. Vezme i ty
a jede domů. Po cestě si myslí, co se z nich asi vylíhne. Tu ho ale žena divně
přivítala; kdyby je nebyl sám na pec zanesl, byla by je zlostí o zem
roztloukla. Co měl dělat, aby ji opět udobřil? Den nato vyjel si ještě jednou,
a vrátiv se za několik hodin, přivezl plnou loďku ryb. Tu se na domácím nebi
vyjasnilo, jako když slunce vzejde.</p>

<p class=e-bookprzatext>První čas chodili se přes tu chvíli na vejce dívat,
brzo ale na ně zapomněli, jako by jich v sednici ani nebylo. </p>

<p class=e-bookprzatext>Jednoho dne seděl rybář a opravoval sítě, rybářka
chodila po domácí práci a děti si venku hrály. Tu něco za kamny praskne, jak by
vystřelil, a než rybář vyskočil, aby se podíval, co se kde stalo, shoupnul se s
pece roztomilý klučina. S úžasem hledí rybář na hosta, který, jak se mu aspoň
zdálo, vůčihledě před ním rostl; tu to praskne po druhé, po třetí, po čtvrté, a
tak sedmadvacetkrát po sobě; po každém bouchnutí skočí s pece kluk jako buk.
Rybář spínal ruce nad hlavou, když tu chasu okolo sebe obskakovat a jako hřiby
růsti viděl. „To je to zpropadené štěstí, co mi ten pták přislíbil?“ zabědoval
ubohý tatík. „Měl jsem to vědět, co v těch vejcích vězí, oč že bych je byl
všecky do vody vházel.“</p>

<p class=e-bookprzatext>„To bys nebyl moudře udělal, tatíčku!“ ozval se jeden z
nejčipernějších, „my ti přece štěstí přinesem. Jdi do města, dej se u krále
ohlásit a řekni mu, že přijdeme k němu, aby nám jen poslal šat a jídla dost a
potom nějakou práci uchystal.“</p>

<p class=e-bookprzatext>„A když to pěkně vyřídím, dá mne král ze dveří
vyhodit?“</p>

<p class=e-bookprzatext>„O to se nestarej; jdi jenom a vyřiď to, co jsem řekl.“</p>

<p class=e-bookprzatext>Rybář se oblekl a šel. Venku stála rybářka s dětmi celá
ustrašená; bouchání a praskání ve světnici nedalo jí tam vejíti. Když jí muž
vypravoval o božím nadělení, začala sice trochu hubovat, ale šla přece na ty
nezvané syny se podívat. Rybář se bral k městu.</p>

<p class=e-bookprzatext>Když přišel do zámku, dal se u krále ohlásit a byl hned
předpuštěn. „Co žádáš?“ ptal se král.</p>

<p class=e-bookprzatext>„Milostivý králi! Mám sedmadvacet synů, ti mě k vám
posílají, abyste jim dal šaty a stravu a práci pro ně uchystal, že přijdou k
vám do díla.“</p>

<p class=e-bookprzatext>„A proč ty se o ně nestaráš?“</p>

<p class=e-bookprzatext>„Já mám svých vlastních pět a nemám jim dát co jíst,
těch sedmadvacet jsem teprv dnes dostal.“ Tu začal králi celou příhodu vypravovat,
kterýžto se tomu náramně podivil a hned poručil, aby sedmadvacatero šatů a
hojnost jídla na vůz se naložilo a do rybářovy chalupy dovezlo. Rybáři však
přikázal, by k němu syny hned poslal, což onen milerád přislíbil.</p>

<p class=e-bookprzatext>Když se hoši oblekli a jídla s královské tabule na
stole viděli, zavolali rodinu rybářovu, by s nimi pojedla. U stolu ptal se
rybář: „Kterýpak z vás je nejmladší?“</p>

<p class=e-bookprzatext>„Já,“ ozval se ten nejhezčí a největší ze všech.</p>

<p class=e-bookprzatext>„Tys tedy mě poslal ku králi?“</p>

<p class=e-bookprzatext>„Ano, to jsem učinil.“</p>

<p class=e-bookprzatext>„Za to budete všickni nejmladšího poslouchat,“ doložil
rybář, „a vždy dle slov jeho se řídit, neboť vidím, že on z vás všech má
nejbystřejší rozum.“</p>

<p class=e-bookprzatext>Ten příkaz se bratrům tuze nelíbil, než přece z
poslušnosti synovské tatíkovi přislíbili, že vždy nejmladšího poslouchat budou.
Nato se rozloučili a do královského zámku odešli. Druhý den vykázal jim král
velkou louku, by ji pokosili, seno usušili a do kup urovnali. Hoši vzali kosy a
šli. Když sedmadvacet tak hbitých sekáčů seče, jde to rychle od ruky; a protož
byla také do večera louka posečena. By jim však nějaký škůdce na seno nepřišel,
zůstali na louce přes noc a nejmladší poručil, aby jeden z nich hlídal.</p>

<p class=e-bookprzatext>Ten ale místo hlídání spal, a do rána bylo seno po celé
louce rozházeno a rozdupáno, že měli celý den co dělat, než je opět do kup
urovnali. Večer poručil nejmladší, aby čtyři hlídali, ale aby se spaním přemoci
nedali, nýbrž dobrý pozor na to měli, kdo jim seno rozhazuje. Než když se
blížilo k půlnoci, přišla na ně dřímota, a v malém okamžení chrápali jako
druzí. Do rána bylo seno opět po celé louce rozcucháno a rozdupáno. Tu se
všickni mrzeli na škůdce, který jim tak zbytečnou práci činí, nejmladší ale
ještě více mrzel se na hlídače, a protož když přišel večer, poslal je všechny
spat, řka, že bude sám hlídat, a také šťastně až do půlnoci od spaní se zdržel.
Tu se přihnalo celé stádo vraných koňů a začalo po seně dupat a na kopytách po
louce je roznášet. Než ale k bratrům doběhl, by je vzbudil, přitočil se k němu
hubený malý běloušek a lidským hlasem k němu promluvil: „Vítám tě, Šternberku,
dlouho jsem již na tebe čekal.“</p>

<p class=e-bookprzatext>„Jaké jméno mně to dáváš? Jak mě znáš a kdo jsi?“</p>

<p class=e-bookprzatext>“Já tvoje jméno dobře znám, a kdo já jsem, to ti
povědět nesmím. Chceš-li však mé rady uposlechnout, budu tvým ochráncem.“</p>

<p class=e-bookprzatext>„Budeš-li mi dobře radit, proč bych neposlechl.“</p>

<p class=e-bookprzatext>„Hleď, tam běhá šestadvacet bujných vraných koňů; já
sedmadvacátý mezi nimi jsem bělouš, malý a vyzáblý. Vzbuď bratry své a řekni,
ať si každý jednoho koně vezme, ty si ale podrž mne a neboj se, že budeš
ošizen.“ Když to běloušek domluvil, veběhl mezi stádo.</p>

<p class=e-bookprzatext>Šternberk (tak ho budeme nyní jmenovat) šel k bratrům,
vzbudil je a poručil, aby si každý jednoho koně vybral. Vyzáblého bělouše
nechtěl žádný, a on zůstal tedy Šternberkovi. Ráno srovnali seno, a protože
usušeno bylo, vrátili se ku králi, koně však před městem uschovali. Král jim
dal hojně peněz a prozatím je domů poslal, čemuž oni tuze rádi nebyli.</p>

<p class=e-bookprzatext>Za městem sedli zase na koně a jeli k rybáři. Ten se
jich z počátku lekl, když mu ale každý hrst zlatých peněz do klína vsypal, byl
spokojen. V noci když viděli bratři, že Šternberk tvrdě spí, vykradli se
všickni ven a tam se umluvili, že mu ujedou, neboť se jim nelíbilo rozkazy
nejmladšího bratra déle poslouchati. Jak řekli, tak udělali; sedli na koně, a
než slunce vyšlo, byli daleko od chalupy vzdáleni. Když se Šternberk probudil,
myslil, že jsou bratři již vzhůru a koně si chystají, i vyběhl ven, ale
běloušek tam stál sám a sám a bratrů tu nebylo. „Kde jsou moji bratři?“ ptal se
bělouše.</p>

<p class=e-bookprzatext>„Ujeli ti, milý pane, a budou už hezky daleko.“ </p>

<p class=e-bookprzatext>„O ti falešníci!“ zvolal Šternberk hněvivě.</p>

<p class=e-bookprzatext>„Nic si z toho nedělej, najez se a pak sedni na mne,
však my je dohoníme.“</p>

<p class=e-bookprzatext>Po snídaní rozloučil se Šternberk navždy s dobrým
rybářem, a sedna na koně, pustil se s ním do světa.</p>

<p class=e-bookprzatext>V jednom velkém lese seděli bratři na trávě a obědvali,
povídajíce s plným smíchem, co asi bratr řekl, když vstal a herku samotnou tu
státi viděl. Najednou zařehtají pasoucí se koně a běží všickni na jedno místo.
A koho viděli bratří od té strany přijíždět? Vyzáblého bělouška a na něm bratra
Šternberka. Plni strachu vyšli proti němu a za odpuštění ho prosili, čehož když
dosáhli, jeli svorně dále. Již urazili hodný kus cesty, tu spatřili u stromu
přivázaného a hladem zmořeného chrta. „Jdi někdo z vás a odvaž toho psa,“ řekl
Šternberk bratrům.</p>

<p class=e-bookprzatext>„I kdopak by psa odvazoval, nech ho být, kdož ví, proč
je uvázán?“</p>

<p class=e-bookprzatext>Skočil tedy Šternberk sám s koně a chrta z vazby
vysvobodil. „Až ti bude nejhůř, vzpomeň si na mne,“ řekl chrt a v houšti
zmizel. V duchu podivil se Šternberk neobyčejnému zvířeti, bratrům ale o tom ani
necekl.</p>

<p class=e-bookprzatext>Zase ujeli hodný kus cesty, tu spatřili za nohu
přivázaného orla s hlavou svislou a s křídlama schlípenýma. „Jdi někdo z vás a
odvaž toho orla, aby hladem nepošel.“</p>

<p class=e-bookprzatext>„I copak je nám do toho dravce, jsi-li tak dobrý
blázen, odvaž ho sám.“</p>

<p class=e-bookprzatext>A Šternberk skočil dolů a orla odvázal. „Až ti bude
nejhůře, vzpomeň si na mne,“ řekl orel a zmizel v houšti. Podivil se Šternberk
nadobyčejnému ptáku, bratrům ale nic neřekl. Když se z lesa dostali, přijeli k
rybníku; tu viděli velikánského kapra, an sebou v blátě sem tam hází. I skočil
Šternberk s koně, vzal kapra a pustil ho do vody. „Až ti bude nejhůře, vzpomeň
si na mne,“ zašeptal kapr a hbitě odplul.</p>

<p class=e-bookprzatext>„To jsou divné zvířátka,“ pomyslil u sebe Šternberk.
Zase jeli dále, až přijeli k velikému městu, kdežto slyšeli, že král: proti
nepříteli potáhne. „Tomu bude sedmadvacet tak statných vojáků vítaná pomoc,“
řekl Šternberk k bratrům, „a protož bych myslil, abychom se dali u něho
ohlásit.“ Bratrům se rada líbila, a uposlechnouce, jeli za bratrem do zámku a u
krále se ohlásit dali. Jakmile král tu řadu mladých, jako jedle urostlých hochů
přehlídl, s radostí je do služby přijal. Šternberk se mu ale nejvíce zalíbil, a
protož ho ihned důstojníkem jmenoval. Bratry to tuze mrzelo, ale co měli
Šternberkovi říci, když viděli, že on se k té důstojnosti nijak nenabízel; i
umluvili se tedy, že se na králi pomstí.</p>

<p class=e-bookprzatext>Druhý den táhli do pole; když přišlo k bitvě, vyhrávala
nejvíce strana, kde Šternberk na svém běloušku bojoval; kde bratří stáli, tam
se prohrávalo. Král zpozorovav jich nedbalost, přihnal se k Šternberkovi a vedl
stížnost. Předobře znal tento bratry své, by si příčinu nebyl vysvětlil, a
protož králi odpověděl: „Milostivý pane, kdyby oni byli důstojníky jako já,
jistě by s lepší chutí bojovali.“</p>

<p class=e-bookprzatext>„Myslíš opravdu, jak pravíš?“</p>

<p class=e-bookprzatext>„Jen to učiňte a seznáte, že jsem pravdu mluvil.“</p>

<p class=e-bookprzatext>Král odejel k bratrům Šternberkovým a řekl jim, že je
udělá všecky důstojníky, jestli budou udatně bojovat. Ta slova jim dodala chuti
a oni vyhrávali tak, že se jich přičiněním válka šťastně skončila. I děkoval
král Šternberkovi, a chtěje ho u dvora zadržeti, udělal ho nejvyšším dvořenínem
a také bratry na prosbu Šternberkovu k důstojnostem povýšil. Než to přece mnoho
platno nebylo, oni mu štěstí jeho záviděli a jenom na příležitost čekali, jak by
se ho zprostit mohli. Ta se jim záhy vyskytla. Král měl překrásnou obrazárnu,
kterou bratři posud neviděli; poprosil tedy Šternberk krále, by jim ji okázal,
což ten milerád učinil. Mezi obrazy byl také jeden, představující pannu co
anděl krásnou. I ptal se Šternberk krále, čí to obraz jest? „To je dcera
jednoho mocného krále; já si ji chtěl vzít za manželku, avšak před svatbou se
ztratila a žádný neví, kam se poděla, ačkoliv jsem hory doly sliboval tomu, kdo
by ji vynašel, ale každý s nepořízenou se navrátil.“</p>

<p class=e-bookprzatext>„Kdyby se o to Šternberk pokusil, jistě by ji vynašel,“
řekl jeden z bratrů a druzí mu přisvědčili.</p>

<p class=e-bookprzatext>„Půl živobytí dal bych za to, kdybych se o nevěstě
dověděl, ale proto bych Šternberka přece nerad ztratil.“</p>

<p class=e-bookprzatext>„Milostivý králi, ať je tvá nevěsta třeba kraj světa,
zde máš mou ruku, že ti ji přivedu nazpět, a byť by to můj život stálo.“ Tak
řekl Šternberk králi, nechtě se nechat před bratry zahanbit, ač věděl, jak při
tom návrhu srdce jejich cítilo. Král vzdoroval, ale naděje, že krásnou pannu
opět spatří, přemohla náklonnost i přátelství a on svolil k odjezdu
Šternberkovu.</p>

<p class=e-bookprzatext>Dříve však, než se Šternberk na cestu přichystal, šel
se poradit se svým nejlepším přítelem a rádcem, s vyzáblým bělouškem, který ač
stál v krásné stáji a jídla od stolu pána svého dostával, přece nebyl o nic
tlustší než dříve.</p>

<p class=e-bookprzatext>„Milý pane,“ řekl bělouš, když mu Šternberk důvěrně se
svěřil, „mnoho jsi naložil na svá ramena, než neboj se ničeho, pomocí mou
všecko vykonáš a ti bezbožní bratři trestu neujdou. Dříve však dej udělat zlatý
pantoflíček a ten vezmi s sebou. Na cestě ti povím, kde princezna bydlí.“ Když
si Šternberk zlatý pantoflíček zaopatřil, dostal od krále peníze a vydal se s
běloušem na cestu. Věda, že terno nejlépe uhodne, kam se obrátit má, nechal ho
jít podle libosti. Kolik dní jezdili kříž na kříž přes hory a doly, až přijeli
k jednomu velkému neprohlednému jezeru. Tam se běloušek zastavil. „Nyní slez,“
řekl k Šternberkovi, „a čekej, princezna se bude po jezeru projíždět, a když tu
člověka uvidí, připluje až sem. Bude-li se tě ptát, co zde hledáš, řekni, že
jsi kupec z cizích zemí a že vezeš všelijaké drahé klenoty, mezi jiným že máš
také zlatý pantoflíček. Ona ho bude chtít vidět, ty jí ho ukaž, a když si ho
bude oblibovat, uchop ji v náruč, sedni na mne a já vás unesu.“</p>

<p class=e-bookprzatext>Šternberk posadil se na břeh, a bělouš se pozdálečí
pásl. Za malou chvíli viděl loďku po jezeru plouti. V několika minutách
přirazila k samému břehu, a krásná panna vyskočila na pokraj, v níž Šternberk v
prvním okamžení tu krásnou andělskou tvář poznal, jižto byl v královské
obrazárně spatřil. Vstal hned a přistoupil k ní.</p>

<p class=e-bookprzatext>„Co tu v té pustině hledáš, člověče?“ ptala se ho libým
hlasem.</p>

<p class=e-bookprzatext>„Jsem kupec z cizích zemí a cestuji už dlouhý čas po
světě. Dnes jsem s mým bělouškem zbloudil z cesty a přijeda až sem chtěl jsem
trochu odpočinout.“</p>

<p class=e-bookprzatext>„A co máš v tom uzlíku?“</p>

<p class=e-bookprzatext>„Drahé klenoty, krásná panno, mezi jiným ale nade
všecko krásně pracovaný zlatý pantoflíček.“</p>

<p class=e-bookprzatext>„Nemohl bys mi ho ukázat?“</p>

<p class=e-bookprzatext>„Milerád; nemám však jen jeden.“</p>

<p class=e-bookprzatext>„Já nepotřebuji než jeden, protože jsem jeden ztratila,
jen jestli ho obuji.“</p>

<p class=e-bookprzatext>„Můžeš si ho přiměřit, krásná paní,“ řekl Šternberk, a
vyndav skříni s pantoflíčkem, podal ji princezně. Co si ho obouvala, přišoural
se běloušek blíže, a Šternberk vezma náhle princeznu kolem těla, posadil ji na
něj; bez pohodnutí ujížděl s nimi běloušek jak by prášil. Princezna se
nezlobila, že ji hezký kupec unáší; ale čarodějnice, u které zavřena byla a
která to viděla, ta zuřila a všecky hrůzy za nimi posílala. Uleknutá princezna
obejmula pevně Šternberka a tvář na jeho prsou schovala, když najednou před
nimi modré blesky křížem šlehati začaly, hromem roztříštěné stromy padaly a
ukrutné potvory ze všech stran hlavy vystrkovaly a je pronásledovaly. Ale
Šternberk se nebál; těsně přivinul k srdci drahou svou kořist a důvěřoval ve
svého přítele. A běloušek ho neošidil! Skrze všecky hrůzy je šťastně přenesl a
teprv daleko za čarodějným lesem si odpočinul.</p>

<p class=e-bookprzatext>Na cestě k domovu povídal Šternberk princezně Velence,
od koho byl pro ni poslán a kam ji veze. Velenka neřekla nic; v srdci ji to ale
hnětlo, an bývalého ženicha v přílišné lásce neměla, tím více ale Šternberka si
zamilovala. Když přijeli do královského města, byli od krále s velkou slávou a
radostí přijati. Od té chvíle byl Šternberk jeho nejlepší přítel a spoluvládce.
To bylo bratrům tuze proti mysli; ti ve dne v noci vymýšleli, jak by se na něm
pomstili, avšak to nijak nešlo. Jednou vejde král se Šternberkem do Velenčiných
pokojů, v kterých co nastávající královna bydlela. Smutně seděla tato u okna a
zpívala. Král usedna k ní, ptal se po chvilce, kdy se bude jich svatba slavit?
Šternberka u levého boku bodlo, s ouzkostí čekal na odpověď.</p>

<p class=e-bookprzatext>„Já nemohu dříve svatbu slavit, dokud zde truhlu se
svatebním šatem míti nebudu, a ta je tři sta mil dále, než já jsem byla, u
jedné čarodějnice schována!“</p>

<p class=e-bookprzatext>Bolestně hleděl král na Šternberka, jako by jej o pomoc
prosil, a ten pohledu rozuměl!</p>

<p class=e-bookprzatext>„Já půjdu pro truhlu, paní moje!“ řekl k Velence
přistoupiv.</p>

<p class=e-bookprzatext>„Ne, ne, králi, neposílej Šternberka, on zahyne!“
prosila princezna.</p>

<p class=e-bookprzatext>Ale co záleželo králi na tom, že příteli nebezpečenství
života hrozí, vždyť mu to všecko zlatem a slávou chtěl odměnit!</p>

<p class=e-bookprzatext>Vesel, že Velence něčím posloužiti může, běžel
Šternberk ku bělouškovi a ptal se o radu.</p>

<p class=e-bookprzatext>„Budeš-li moudrý a opatrný,“ řekl bělouš, „šťastně
všecko vykonáš. Jen se brzo chystej na cestu a pojedem.“ Šternberk si nabral
peněz, a rozloučiv se s králem a s krásnou Velenkou, opustil město ještě toho
dne. Dlouho jeli, než tři sta mil ujeli; konečně zůstal bělouš nedaleko jednoho
černého zámku státi a řekl Šternberkovi: „Zde je ten zámek, kde ta čarodějnice
zůstává, která truhlu princezninu chová. Jdi tam a požádej ji, ať ti ji vydá.
Ona to nebude chtít učinit, dokud na třech koních nepojezdíš. Ti tři koně budou
její dcery. Nic se neboj a buď opatrný. Až toho třetího k ní přivedeš, uvidíš,
že má v ruce proutek, kterým tě bude chtít švihnout, tomu ale nedopusť. Hbitě
se uhni, proutek jí odejmi a rychle ji švihni, pak uchop truhlu a pospěš ke
mně.“</p>

<p class=e-bookprzatext>Potěšen slovy zkušeného rádce, šel Šternberk do zámku.
Když na vrata zaklepal, otevřela stará baba vrata a ptala se, co tam chce? –
„Princezna Velenka, nevěsta mého krále, má zde truhlu se svatebním rouchem a
posílá mě pro ni,“ odpověděl Šternberk.</p>

<p class=e-bookprzatext>„To je pravda, že tu má truhlu, já ti ji však dříve nevydám,
dokud na třech koních nepojezdíš.“</p>

<p class=e-bookprzatext>„Jen přines dříve truhlu a pak přiveď ty koně.“ Za
malou chvíli přinesla čarodějnice na dvůr ozdobnou truhlici a pak se štrachala
do stáje. První kůň byl ryzák. Když na něj Šternberk sedl, začal až hrůza
vyhazovat a kopat. Šternberk ho ale dobře sebral a nedal se shodit, ani když s
ním ze zámku vyletěl a po poli jak zběsilý se vztekal. Náhle však pod ním ryzák
zmizí a v podobě zajíce přes hony utíká. „Kýž tu mám chrta!“ zavzdychne
uleknutý jezdec, a sotva to slovo z úst vypustí, žene se za běhounem chrt
rychlý jako vítr, lapne ho za hřbet,</p>

<p class=e-bookprzatext>zpátky s ním utíkaje, položí ho Šternberkovi k nohoum
řka: „To máš za to, že jsi mne v lese odvázal.“ Nato zmizí. Šternberk popadl
potměšilého ryzáka za sluchy a donesl ho škaredé babě nazpět. Ta celá
rozzlobená šla do stáje a vyvedla hnědého. Dělal-li první zle, dělal druhý
ještě hůř. Šternberk byl ale již chytřejší; když se kůň s ním po poli prohnal a
najednou pod ním zmizel a v podobě krkavce do povětří se vznesl, pomyslil rychle
na orla. V tom okamžení žene se hejno orlů jako mračno za krkavcem; největší z
nich popadne ho do drápu a donese ho k Šternberkovi, řka: „To máš za to, že jsi
mne v lese odvázal.“ Nato zmizel. Baba mohla vztekem puknout, když jí Šternberk
krkavce pod nohy hodil; i běží a přivede vraného. To byl ten nejhorší; jako zlá
saň vyletěl s Šternberkem ze zámku, soptil a zuřil, hrabal a kopal, až hroudy
na tři sáhy lítaly, a konečně u blízkého rybníka do vody skočil. Šternberk
vzpomněl si na rybu, a v malé chvíli vyploul kapr a vyhodil v rybu proměněného
vraníka, řka: „To máš za to, že jsi mě nenechal zahynout.“ Šternberk vzal rybu
a vrátil se k babě.</p>

<p class=e-bookprzatext>S jiskřícíma očima vyběhla mu tato vstříc a pravila:
„Pusť rybu a vezmi si truhlu!“</p>

<p class=e-bookprzatext>Šternberk zahlídl ale proutek, který čarodějnice
zastrkovala. Jak se shýbá, by truhlici zdvihl, chce baba přiskočit a proutkem
ho šlehnout. On se ale rychle uhne a proutek jí vytrhna notně ji šlehne. Baba
zkameněla; Šternberk ale proutek schoval a popadna truhlu běžel k bělouškovi,
který již u vrat čekal a pána radostně přivítal. Oba se šťastně beze vší nehody
domů dostali.</p>

<p class=e-bookprzatext>„Milý Šternberku!“ řekla Velenka, když jí truhlici
dával, „co mi je truhlice platna, když k ní nemám klíče?“</p>

<p class=e-bookprzatext>„A kde je ten klíč?“ ptal se král, novou překážkou celý
rozmrzen.</p>

<p class=e-bookprzatext>„Ten klíč je ještě tři sta mil dále v jednom zámku.“
–Král se bál Šternberkovi co říci, ten se ale sám nabídl, že pro klíček pojede,
z čeho se král a ještě více bratři nemálo radovali. Zase šel Šternberk k
bělouši na poradu.</p>

<p class=e-bookprzatext>„Milý pane, jen se uchystej, já tě tam donesu, proutek
ale doma nezapomeň.“</p>

<p class=e-bookprzatext>Druhý den když si Šternberk trochu odpočinul, sedl na
milého bělouše a jel pro klíč. Zase přišli, když tři sta mil ujeli, k jednomu
hradu. „U vrat spatříš čtyry spící lvy, postav se hezky šikovně, bys je všecky
čtyry jedním rázem přes oči proutkem šlehnul, oni zkamení, a ty můžeš směle
dovnitř vejíti. Vprostřed dvoře spatříš jen jediného lva, ale ten je silnější
než ti první čtyři vespolek, ten má klíč od té truhlice v tlamě. On bude také
spáti, přitoč se zvolna a proutkem přes oči ho šlehni; když zkamení, vezmi klíč
z tlamy a přijď ke mně. Dej ale pozor, ať se žádný neprobudí, sice je po tobě
veta.“</p>

<p class=e-bookprzatext>Šternberk vzal proutek a šel. Přijda k vratům, spatřil
tam čtyry ukrutné spící lvy, kteří jednou ranou zkameněli. Potom šel Šternberk
do dvora. Vprostředku ležel veliký lev, jemuž z tlamy zlatý klíček čouhal. On
si ho zlehoučka obešel a náhle přes oči ho mrštil. Lev zkameněl a klíč mu z
tlamy vypadl. Šternberk ho zdvihl a Pospíšil k běloušovi. Měl ale také čas,
neboť se strhla ukrutná bouře a blesky mu okolo očí šlehaly jako ohnivé šípky.
Bělouš uháněl a brzo byli za čarodějnou hranicí, kde se ničeho více obávati
nemuseli. Za několik dní přijeli domů. Když Šternberk Velence klíč odevzdával,
vzala ho a poručila mu, aby s králem za ní kráčel. Vejdouc do pokoje, kde
truhlice stála, otevřela ji zlatým klíčkem, ale na místě šatu vytáhla z ní
široký meč. „Nyní klekněte,“ pravila k užasnutým mužům, „já vám oběma hlavy
netnu; který je krve šlechetné, ten zas obživne a toho si vezmu.“</p>

<p class=e-bookprzatext>Šternberk neměl co ztratit a proto také bez rozmyslu
před Velenkou klekl; král ale s velkou nechutí na kolena klesal a jen smělá
důvěra v šlechetnou krev jeho byla s to, aby ho k tomu pohnula. Avšak nastojte,
co se stalo! Šternberk obživl a král zůstal mrtev. </p>

<p class=e-bookprzatext>Za chvíli vedla Velenka Šternberka z pokoje ven a tam
ho lidu co svého manžela a nastávajícího krále prohlásila. V celé zemi bylo jen
šestadvacet srdcí, které se neradovaly, a to byli bratři Šternberkovi. Nesmírná
zášť proti šťastnému bratru se v nich uhnízdila; i přísahali mezi sebou, že
pokoje nedají, dokud bratra nezkazí. Aby ho zabili, k tomu neměli dost srdce.
Brzy se ale našlo, čeho si žádali; slyšeli totiž, že několik hodin cesty
čarodějná baba zůstává. K té došli a o pomoc ji žádali, mnoho peněz jí
připovídajíce. Ta se nenechala dlouho prosit a pomoc svou jim přislíbila.</p>

<p class=e-bookprzatext>Nedlouho nato vylákali bratři Šternberka na lov. Škoda
že tenkráte bělouška doma nechal, neboť jej nerad zbytečně sužoval, ano pro
samé spěchání ani se s ním nerozloučil, což vždy jindy dělával. Chybili velice!</p>

<p class=e-bookprzatext>Večer přišli lovci, jak se zdálo, těžce zarmouceni
nazpátek. Šternberka mezi nimi nebylo. „Ztratil prý se,“ tak bohaprázdní bratři
královně vypravovali, a ač ho skoro celičký den hledali, přece prý po něm stopy
nalézti nemohli. Tu bylo nářku a pláče ode všech dvořenínů. Největší ale hoře
měla Velenka. Ta rozeslala posly na všecky strany, by se po miláčkovi poptávali
a jej hledali, ale všickni se vrátili s nepořízenou. Bratři mysleli, když
Šternberka odstraní, že budou moci dělat, co se jim uráčí, ale v tom se
zmejlili. Velenka nenávidíc je, pražádné moci jim nenechala.</p>

<p class=e-bookprzatext>Jednoho dne vyjde na dvůr celá zarmoucená a tu vidí
bělouška a jednoho z bratrů, který poroučí, aby tu herku ze zámku vyhnali, že
plodí v stáji jenom ostudu. Ač Velenka nevěděla, jak mnoho dobrého bělouš
Šternberkovi prokázal, měla ho již proto ráda, že miláčka z tolika
nebezpečenství šťastně odnesl. Rozhněvaná pokárala bratra za ten nevlídný
rozkaz a sluhovi poručila, by bělouše zpátky do stáje odvedl. Potom se vrátivši
do zámku, nabrala sladkých pamlsků, šla do konírny a položila je bělouši do
čistého žlabu. Ale koník nežral; smutně se na Velenku ohlídl a pravil: „Děkuji
ti, paní moje, že jsi mne nedala ze zámku vyhnat. Dlouho jsem na tebe čekal,
ale tys nepřišla a v zármutku na mne jsi zapomněla. Mám ti mnoho co říci.“</p>

<p class=e-bookprzatext>Velenka se trochu podivila, když k ní bělouš promluvil,
v okamžení se ale vzpamatovala a řekla: „Ovšem, milý běloušku, že jsem dlouho
již u tebe nebyla, ale vždyť víš, že od té nešťastné chvíle, co se Šternberk
ztratil, zármutkem ani nevím, co dělám.“</p>

<p class=e-bookprzatext>„Věřím ti, milá paní, věřím, mně se také stýská, a
proto jsem po tobě toužil, abychom pro něho jeti mohli.“</p>

<p class=e-bookprzatext>„Co pravíš? – Pro něho jeti! – Ty víš, kde je? O pojď
rychle a dones mne k němu!“</p>

<p class=e-bookprzatext>„Upokoj se a sečkej až do noci. Ve dne by nás bratři
jeho viděli a stíhajíce nás mohli by všecko pokaziti. Až se setmí, přikaž
služkám, aby žádnému nezjevily, že doma nejsi, pak přijď sem a pojedem.“
Potěšena vyšla Velenka ze stáje, aby se k večerní jízdě přichystala. Jakmile
noc černé roucho rozestřela, poručila věrným služkám, by ji každému zapřely, a
pospíšila k bělouškovi. Tiše ho vyvedla ze zámku, sedla na něj a již v jednom
letu tmavou nocí uháněli. Když svítalo, byli u jednoho lesa, kde se bělouš
zastavil a Velence pravil: „Co tě v tom lese nejdříve potěší, to si vezmi. Do
noci tě donesu k jedné studánce, tam slezeš, půjdeš k ní a to, co si z lesa
vezmeš, třikráte vodou postříkneš. Nechť vidíš cokoliv, na nic se neohlížej a
předtím i potom ani jediného slova z úst nevypouštěj. Potom přijď ke mně a
ujedem.“</p>

<p class=e-bookprzatext>Když Velenka do lesa vešla a pod stromem odpočívala,
zaslechla nad sebou smutný, ale velmi lahodný zpěv. Hluboko do srdce loudily se
touhyplné zvuky, a byloť jí, jako by slyšela sladký hlas Šternberkův. Potěšena
ohlíží se po pěvci a spatří nad sebou slavíka, který byl tak krotký, že se dal
lehce chytit, a oulisně ruku Velenčinu zobaje, takořka za to děkoval. Pamětna
slov běloušových, vzala ho Velenka s sebou. Jeli až do pozdní noci, než k studánce
přijeli.</p>

<p class=e-bookprzatext>Najednou zůstal bělouš stát, Velenka slezla, šla asi
sto kroků a přišla k malé studánce. Bylo jasně jako ve dne; jak ale do vody
sáhne a slavíka po prvé postříkne, začne blýskat a hřmít a vicher divoce
burácet; ona si však nic z toho nedělá a směle po druhé do vody sáhne; tu se na
ni ze studánky šklebí ukrutná dračí tlama a oheň plivá. Bez bázně Velenka ale
vody po třetí nabere a slavíka ní postříkne. Náhle se vyjasní, slavík zmizí a
před ní stojí Šternberk. Málem byla by radostí vykřikla, ale vzpomenouc na
slova bělouškova, položí prst na ústa, vezme Šternberka za ruku a mlčky bez
ohlídnutí pospíchá s ním k něžnému koníku. Vpravo vlevo pronásledovaly je
ošklivé potvory, ale blažení manželé toho nedbajíce, sedli na bělouše, který se
s nimi druhého dne šťastně do království vrátil.</p>

<p class=e-bookprzatext>Bezbožní bratří se zatím o všem dověděli; že však
snadno souditi mohli, jak se jim povede, měli za to, že bude nejlépe, když se s
Vaňkem poradí. Dříve ještě než se král Šternberk do svého zámku vrátil, byli
všickni za horami. I tázal se bělouše, zdali by je dohonil, a když ten
přisvědčil, vzal svůj čarodějný proutek, sedl opět na koně a za uprchlými se
pustil. Zastihl je na jedné louce, kde umdleni kolem velkého ohně seděli. Když
je třikrát objel, vzal proutek a každého ním švihnul, a v okamžení sedělo tu
šestadvacet kamenných soch. Čarodějný proutek hodil pak do praskajícího ohně, a
tu chvíli vyrostla z něho vysoká skála a přikryla nevděčné bratry.</p>

<p class=e-bookprzatext>Když se nazpátek vracel a ku královské residenci
přibližoval, pravil k němu bělouš: „Nyní slez, milý Šternberku, a učiň, oč tě
žádat budu.“</p>

<p class=e-bookprzatext>„Tys můj dobrodinec, a protož milerád žádost tvou
vyplním.“</p>

<p class=e-bookprzatext>„Od té chvíle nebudeš mne více potřebovat, vezmi tedy
meč svůj a za všecka dobrodiní, co jsem ti prokázal, utni mi hlavu.“</p>

<p class=e-bookprzatext>„Jak můžeš něco tak ukrutného ode mne žádat?“ „Jestli
mi to neuděláš, musím se opět sto let trápit, nežli nového vysvoboditele
najdu.“</p>

<p class=e-bookprzatext>I vzal tedy Šternberk svůj meč a s pláčem bělouškovi
hlavu sťal. Z mrtvého těla vyletěla bílá holubička, třikráte nad hlavou Šternberkovou
křídloma zatřepetala a do modré oblohy se vznesla.</p>

<p class=e-bookprzatext>Smuten kráčel domů. Radostné jásání lidu a laskavé
objetí drahé milenky vyjasnilo ale brzy smutnou jeho tvář. On panoval dlouhá
léta moudře a spravedlivě, ode všech jsa milován. A když co starý dědeček
vnoučátka na kolenou houpal, tu jim nejraději povídávalo upřímném bělouškovi.</p>

<p class=e-booknadpis20><a name="_Toc340653387">Spravedlivý Bohumil</a></p>

<p class=e-bookprzatext>Nádeník, který si pracně každý kousek chleba vydělati
musí, mívá někdy více dětí než boháč, který v hedvábí chodí a zlato na čtvrtce měří.
Tak se stalo i v jednom velkém městě, kde měl slouha šest, král ale ani jediné
dítě. Tisíce rozházel jenom za samé rady jak učených lékařů, tak starých bab,
ale to všecko nic platno nebylo. Také královna se nad tím trápila a denně do
všech kostelů na modlení dávala, ale žádný jí dědice nevymodlil.</p>

<p class=e-bookprzatext>Rozhořčeni pravil jedenkráte král: „Když nemám mít dítě
z vůle Boha, ať je mám z vůle čerta!“ Nato mu za krátký čas královna zjevila,
že se jich nejvroucnější tužby vyplnily, při čemž on na svá rouhavá slova ani
nepomyslil.</p>

<p class=e-bookprzatext>Když ušlo několik měsíců, porodila královna dceru. Z
daleka široka čekalo hostů plný zámek, ježto byl blažený král na křtiny pozval.
Celých osm dní nebylo po městě nic jiného slyšet než hudbu a zpěv, nic jiného
vidět než tanec a veselé hry.</p>

<p class=e-bookprzatext>Při křtu dostala princezna jmeno Lidumila. Od rodičů co
nejdražší klenot chována, vzrůstala dceruška v samé rozkoši. Když jí bylo
sedmnácte let, povídalo se, že je nejkrásnější panna v celém království. Mnohý
by se byl rád do hlubiny mořské odvážil, kdyby byl věděl, že drahou tu perlu
uloví. Ale krásná Lidumila posud na žádného nepomyslila, a jenom rodiče zticha
o tom rokovali: který by z těch vznešených princů nejlépe pro ni se hodil.</p>

<p class=e-bookprzatext>Jednoho dne sedí Lidunka celá smutná s rodiči u stolu,
tu se jí matka ptá, co jí schází?</p>

<p class=e-bookprzatext>„Ach, drahá matičko,“ odpoví princezna, „já nevím, proč
mi je celý den tak teskno, jako bych se s vámi rozloučiti musela.“</p>

<p class=e-bookprzatext>Matka chtěla dceru pokárat, že si tak truchlivé
myšlénky připouští, ta však náhle jako uhel zčerná a bez sebe s lenošky na zem
padne. Královna omdlela, král si vlasy s hlavy trhal, dvořenínové hned plný
pokoj lékařů svolali, ale žádná moc nebyla s to, aby nebohou princeznu
vzkřísila. Ustrojili ji do skvostných šatů, položili do zlaté truhly a v
rodinné hrobce královské pochovali; král poručil, by ve dne v noci vojenská
stráž u ní stála. Celá zem truchlila pro dobrou princeznu, nejvíce ale naříkali
ubozí rodiče, kterým tak záhy všecka radost zmizela.</p>

<p class=e-bookprzatext>V noci když přišla stráž vojáka od jedenácté do
dvanácté u rakve stojícího střídati, našla ho na kolik kusů roztrhaného. S
hrůzou se jeden na druhého díval, žádný si ale vysvětlit nemohl, jak se to
stalo. Sebrali zohavené tělo a ráno to králi ohlásili. Král se ulekl a hned
důstojníkům poručil, aby nejsrdnatějšího muže na stráž poslali, by se
vypátralo, kdo vojáka roztrhal. Ale druhý den bylo to samé; a tak po všechny
následující dny: stráž od jedenácté do dvanácté byla po každé mrtva a na kusy
roztrhána. Vojáci reptali, že je král z pouhé libůstky na smrt posílá, a mezi
lidem trousila se pověst, že nebožka princezna straší. Tak to trvalo dlouhý
čas, a ve vojště králově nebylo již srdnatého vojáka; brali tedy napořád, ať
byl jakýkoliv. Každý třásl se jako osika, když na něho řada přišla, ale
subordinace je přísná metla, chtěj neb nechtěj musíš jít a život nasadit.</p>

<p class=e-bookprzatext>Za nějaký čas přišlo také na Bohumila, jednoho ze šesti
synů slouhových. Byl to švarný veselý jonák, jehož každý, kdo ho znal, od srdce
miloval. Kdyby ho byl král proti nepříteli poslal, nebyl by se strachoval, ale
stráž vedla k hanebné smrti; žádal tedy, aby směl jíti k rodičům, že se s nimi
rozloučí. Na cestě se mu to v hlavě rozešlo a on si pomyslil: Pročpak bych já
se pro nic a za nic bůhvíjaké potvoře roztrhat nechal? Lépe bude, když prchnu.
Po pomysliv uhnul se hned z cesty a zaměřil do šírého pole. Již uběhl hezký
kus, tu vidí pod stromem sedět shrbeného starečka, který měl hlavu šedivou a
dlouhé vousy, jako mléko bílé.</p>

<p class=e-bookprzatext>„Prosím vás, vojáčku, pomozte mi na nohy,“ promluvil k
okolojdoucímu Bohumilu.</p>

<p class=e-bookprzatext>„I s radostí,“ odpověděl on, „a chcete-li, také vás
doprovodím, totiž nejdete-li do města.“</p>

<p class=e-bookprzatext>„Do města byste tedy se mnou nešel?“</p>

<p class=e-bookprzatext>„Pánbůh chraň, tam se nechci tak brzy vrátit.“ </p>

<p class=e-bookprzatext>„Neřekl byste mi proč?“</p>

<p class=e-bookprzatext>„I co bych neřekl, vždyť mě snad neprozradíte.“ Tu
začal Bohumil starečkovi celou historii o nešťastných vojácích vypravovat,
dokládaje, že se dal na útěk, aby tak ohavné smrti ušel.</p>

<p class=e-bookprzatext>„Poslechni trochu, já ti něco poradím,“ řekl starec,
když Bohumil dokončil. „To strašidlo, co vojáky trhá, je zemřelá princezna
Lidumila, která za vinu otcovu trpí. Král se protivil božímu řízení a žádal
dítě z vůle čerta, ubohá je nyní zlým duchem posedlá a čeká na vysvobození.
Jestli rady mé uposlechneš, vysvobodíš princeznu a budeš šťastný.“</p>

<p class=e-bookprzatext>„Poslechnu, dědečku, poslechnu; beztoho mě to mrzí, že
jsem jako nějaký špatný člověk od vojska utekl.“</p>

<p class=e-bookprzatext>„Vrať se tedy zpátky, a když bude čas, jdi jen s chutí
na stráž. Až přijdeš do hrobky, pokrop se svěcenou vodou, udělej ručnicí kolo a
zůstaň v něm státi. Ať se děje co chce, na nic nedbej a z kola nevykročuj; bát
se však nesmíš, sice bude s tebou zle. Zejtra mně přijď povědět, jak jsi
pořídil.“</p>

<p class=e-bookprzatext>Bohumil poděkoval starci a vrátil se do města. Kamarádi
mysleli, že bude smuten, ale on se smál a zpíval, a když se blížila jedenáctá
hodina, vzal ručnici a vesele do kostela kráčel. „Pánbůh ti dej dobrou noc
přečkat, kdybychom se více neviděli,“ pravili druhové, kteří ho vyprovázeli.</p>

<p class=e-bookprzatext>„I já doufám,“ skočil jim Bohumil do řeči, „že se
shledáme, dám si lepší pozor nežli ti druzí, a uvidíte, že to vypátrám.“ Nato
se s nimi rozloučil a kráčel tmavým kostelem do osvětlené hrobky královské. Tu
vzal jeden ze čtyradvaceti svícnů, na kterých svíčky kolem rakve hořely, a
svítil si do všech koutů, jestli kde co uhlídá; ale nikde nic. I postavil se
tedy doprostřed hrobky, udělal ručnicí kolo, do něhož vstoupil, potom přitiskl
zbraň k sobě a očekával, co se bude dít. Když mu začalo být ouzko, předříkal si
slova starcova, a bylo po strachu. Jedenáctá dobila; tu se otevře zlaté víko u
rakve princezniny a ona celá černá z ní vyskočí a jako zlá saň začne po hrobce
lítat. Ráda by se byla do vojáka pustila, ale kolo překročit nesměla; v
zuřivosti tedy začala víka z rakví odhazovat a zpráchnivělé umrlce v nich
trhat, až všecko praštělo. Tak se vztekala až do dvanácté hodiny, potom skočila
zase do své postele, víko se zavřelo a bylo ticho. Ač to všecko Bohumil dosti
zmužile přestál, přece byl rád, když kroky přicházející stráže zaslechl. Vojáci
se nemálo podivili a zaradovali, vidouce kamaráda živého a zdravého; ptali se
ihned, jak se mu vedlo a co viděl.</p>

<p class=e-bookprzatext>„Co jsem viděl, to jsem viděl, vám to nepovím,“
odpověděl Bohumil, neboť mu starec byl přikázal, aby o tom s nikým nemluvil.</p>

<p class=e-bookprzatext>Ráno se to ohlásilo, a král si dal Bohumila předvolat,
ptaje se ho, co se mu v noci přihodilo?</p>

<p class=e-bookprzatext>„Milostivý králi,“ odpověděl Bohumil, „já vám to
povědět nemohu, a také si toho ani nežádejte.“</p>

<p class=e-bookprzatext>Když viděl král, že je marné všecko dotírání, žádal
Bohumila, aby šel ještě jednu noc do hrobky na stráž, že ho za to bohatě
odmění. Bohumil to králi přislíbil. Odpoledne šel za město k starečkovi.</p>

<p class=e-bookprzatext>„Nu jak se ti vedlo? Dobře-lis pochodil?“ ptal se ho
starec, který zase pod tím samým stromem seděl.</p>

<p class=e-bookprzatext>„I dobře; a mnohokráte vám za vaši radu děkuji,“ řekl
Bohumil a vypravoval, jak se všecko bylo událo.</p>

<p class=e-bookprzatext>„Dobře tedy,“ řekl starec. „Jdi dnes zase na stráž a
udělej ve všem tak jako včera; uhlídáš snad ještě horší věci, ale jen se neboj
a zejtra mne opět navštiv.“</p>

<p class=e-bookprzatext>Bohumil poděkoval starci a šel domů. Když se přiblížila
jedenáctá hodina, vzal ručnici a chutě do hrobky pospíchal. Jako předešlou noc
udělal kolo, postavil se do něho a očekával, co se bude horšího díti. Jakmile
jedenáctá odbila, otevře se víko, černá princezna vyskočí a jakoby na znamení
vyvalují se ze všech koutů ukrutné potvory s ohnivýma očima, bezedné tlamy na
Bohumila rozvírajíce. Hnusní netopýři a sovy lítají mu okolo hlavy a princezna
burácí po hrobce, sem a tam skáče, mrtvoly trhá a na Bohumila se šklebí.
Neohroženě o zbraň opřen stál tento na stráži a díval se na ty vyvrhele pekla;
tu bila dvanáctá a všecko zmizelo.</p>

<p class=e-bookprzatext>Ráno se zase král vyptával, co Bohumil v hrobce viděl,
ale on mlčel a ani slovem se neprozradil.</p>

<p class=e-bookprzatext>Odpoledne šel zase k starci a všecko mu vypravoval.</p>

<p class=e-bookprzatext>„Ještě jednu noc a princezna bude od zlého ducha
vysvobozena,“ řekl mu starec; „ale chceš-li, bych ti i po třetí poradil, musíš
mi dát polovici od všeho, co odměnou dostaneš.“</p>

<p class=e-bookprzatext>„Dám, starečku, jen mi ještě po třetí poraďte, co mám
dělat.“</p>

<p class=e-bookprzatext>„Jdi tedy opět do hrobky na stráž, a až princezna z
rakve vyskočí, pospěš a lehni do ní a nad hlavou udělej kolo. Až se bude půlnoc
blížit, bude tě princezna vyhánět, prosit a připovídat, bys ji do rakve pustil,
ale to nedělej, sice bude s tebou zle. Co se dále stane, uhlídáš.”</p>

<p class=e-bookprzatext>Bohumil přislíbil, že všecko tak udělá, jak mu stareček
poradil, a rozžehnav se s ním, pospíšil do města.</p>

<p class=e-bookprzatext>Jak jedenáctá bila, stál již Bohumil na svém místě, a
když princezna z rakve vyskočila, hbitě se přitočil a do prázdné rakve lehl,
udělav nad hlavou ručnicí kolo. Opět se začalo divných potvor okolo rakve
točit, ale přes kolo nesmělo nic překročit; princezna řádila hůře než kdy
jindy, potom ale začala Bohumila vyhánět; když však viděla, že se ani nehýbá,
zuřila divoce a šat na sobě trhala. Potom zase klekla a tak úpěnlivě prosila
pro všecko na světě, by ji do rakve pustil, dokud hodina neuprchne; ale on
dělal jako by neslyšel. Vidouc, že i to nepomáhá, začala mu přislibovat, že mu
dá zlata a stříbra tolik, že si bude moci třeba celé království koupit. Avšak i
na to Bohumil neodpovídal. Tu se najednou začne hrobka třást, všech
čtyryadvacet svíček zhasne a ze všech koutů vyšlehují modré plameny. Rakve se
otvírají, kostlivci z nich vstávají a do kruhu kolem rakve se staví. Ruku v
ruce začali nyní divoce tancovat a holé dásně na Bohu ceniti. Studený pot mu na
čele vyvstal, když tu hroznou společnost spatřil; ale pomysliv na svůj úkol,
odevzdal se do vůle boží, zavřel oči a ležel, jak by sám mrtev byl. Najednou se
zase všecko otřese, půlnoc bije, a když Bohumil oči otevře, vidí všecko ve svém
pořádku, jen vedle rakve klečí, vroucně se modlíc, princezna Lidumila, tak
krásná, ba ještě krásnější, než kdy dříve byla.</p>

<p class=e-bookprzatext>Dlouho se Bohumil se zalíbením na ni díval a ještě déle
byl by v rakvi ležet zůstal a oči s modlící se princezny nespustil, kdyby kroky
přicházející stráže nebyl zaslechl. Tiše tedy vstal, a Lidumila oči pozvednouc,
přistoupila k němu a pravila svým lahodným hlasem: „Jak se ti odměním, zmužilý
vysvoboditeli, žes mne pekelných pout zprostil?“</p>

<p class=e-bookprzatext>Bohumil pojal mlčky ruku její, vtiskl vroucí políbení
do růžových důlků. Vtom ale slyšeli zdaleka hluk, a uděšená princezna plna
strachu přivinula se těsně k svému vysvoboditeli. Vojáci, co Bohumila vystřídat
přicházeli, nakukovali dříve škulinou ve dveřích, zdali radno do hrobky vejíti;
tu zahlídli Lidumilu světlem ozářenou. I myslili nejináče, nežli že to anděl, a
protož se obrátili a jeden přes druhého z kostela utíkali; to byl ten hluk,
jehož se princezna ulekla. Když přiběhli domů, hned důstojníkům oznámili, že
Bohumil v hrobce s andělem mluví; odtud doneslo se to králi, který hned s nimi
do kostela pospíšil, by se o pravdě přesvědčil. Jak kostel otevřeli, spatřil
král Bohumila klečet u oltáře se svou dcerou Lidumilou. Ještě si nedůvěřoval,
je-li to vskutku ona, anebo jen duch její; teprv když se Lidunka obrátila a s
radostným vykřiknutím do náručí otcova se vrhla, přitiskl ji pevně k srdci a
plakal. Královna právě vstávala, když se král s dcerou a Bohumilem do hradu
vrátil.</p>

<p class=e-bookprzatext>Jak nevýslovná musela být radost matčina, když
oplakávanou dceru na živě a v úplné kráse opět spatřila! Nyní teprv vypravovala
Lidumila, co trpěla a jak ji Bohumil, vysvobodil. I děkovali mu rodiče, a král
vyjda z pokoje, přinesl mu plný měšec dukátů.</p>

<p class=e-bookprzatext>„Ne, milostivý králi,“ odpověděl Bohumil a peníze
stranou položil, „co jsem učinil, nestalo se kvůli odměně, a protož peníze
přijmouti nemohu.“</p>

<p class=e-bookprzatext>Tu vzala Lidumila krále za ruku a řekla: „Milý otče, on
mne vysvobodil; já ho miluji tak jako on mne, a protož jej nejvíce odměníš,
když ho za syna přijmeš.“ Král se chvilku zamyslil, ale když i královna
prosebně k němu vzhlížela, dal se obměkčit a svolil k blahému sňatku. Bohumil
byl jako ve snu a sám tomu ani uvěřit nemohl, že má být manželem krásné
Lidumily.</p>

<p class=e-bookprzatext>Král chtěl, by se svatba hned slavila a pak aby Bohumil
království přijal. Ale ženich se bál, že by tak těžkému umění nerozuměl, a
proto krále prosil, aby ho dal dříve ve všem vyučit, co by mu jakožto panovníku
třeba bylo věděti. Král svolil a od té chvíle bylo Bohumila všude plno. V
krátkém čase poznal všecky potřeby lidu svého a vyzkoumal všecky prostředky,
jak by se jim vyhovět dalo, takže brzy více věděl než sám král. Potom slavila
se svatba a po ní byl Bohumil za krále korunován. Při svatbě nezapomněl mladý
král na své rodiče a bratry, ale usadil slouhu vedle krále. Ovšem že nemusel
více stádo vyhánět, avšak krom pohodlného výminku v královském zámku nedostal
žádného bohatství od syna ani titule a zůstal starým Vojtou jako dříve. Bratrům
dal každému jeden statek; a byli z nich hodní sedláci, kteří nezáviděli bratru
korunu zlatou sice, ale také obtížnou.</p>

<p class=e-bookprzatext>Již byl Bohumil nějaký čas se svou drahou Lidumilou a
oba se vždy více a více milovali, proto ale nevěřte, že pro samou rozkoš na
starce zapomněl, jemuž své štěstí děkoval. Častokráte myslil na něj a ledakde
již po něm pátral, ale po starci nebylo nikde památky.</p>

<p class=e-bookprzatext>Jedenkráte si vyjede král Bohumil se svou chotí z města
na procházku, tu se najednou u mostu koně zastaví a živou mocí dále klusat
nechtějí. I křičí král na kočího, aby se podíval, co se stalo a jim překáží.
Kočí ale odpoví, že sedí vedle brány starý dědeček a krom toho že jiného nic
nevidí. Tu sleze král sám s vozu, a když zahlídne starce, pozná ihned svého
rádce. S radostí jde k němu a praví: „Ale řekněte mi pak, kde jste tak dlouhý
čas chodil, já se všude po vás poptával, ale nikdo mi zprávu dáti nemohl?“</p>

<p class=e-bookprzatext>„Když jsi se poptával, tedy jsi na svůj slib
nezapomněl?“</p>

<p class=e-bookprzatext>„A jakž bych mohl zapomenouti? Ode všeho, co jsem
dostal, náleží polovice tobě, pojď&nbsp; jen honem se mnou, abych tě choti své
ukázat mohl!“</p>

<p class=e-bookprzatext>„Právě o ni se jedná; víš-li pak, brachu, že je právem
jen polovic tvá!“</p>

<p class=e-bookprzatext>Zaražen zůstal Bohumil státi, jako by mu krev byla v
těle vystydla. Na to si nebyl vzpomněl.</p>

<p class=e-bookprzatext>„Abych viděl, že ve všem a vždy slovu dostojíš a
spravedlivě jednati budeš, tedy mi dej první důkaz. Vezmi svůj meč, přetni ženu
v půli a se mnou se rozděl.“</p>

<p class=e-bookprzatext>Bohumilem to trhlo a třesoucím hlasem pravil: „Nežádej
ode mne takového ukrutenství, raději ti dám celé království.“</p>

<p class=e-bookprzatext>„Já nechci celé,“ odpověděl tvrdošíjný starec; „já chci
jen půl království a půl ženy; a to smím spravedlivě žádati. Chceš-li i ty
spravedlivě jednat, tedy se nezdráhej a obětuj, co ti je nejdražší, abys uznal,
jakého hříchu se dopouští král, když dané slovo zruší.“</p>

<p class=e-bookprzatext>I zmužil se Bohumil, aby dokázal, že i otrhanému
žebráku v slibu dostojí, a přikročiv ke kočáru, vyjevil drahé manželce těžký
svůj závazek. Lidumila byla takového muže hodna; aby mu srdce neztížila,
vyskočila bez dalších slov z kočáru a k s(arci přistoupila. I myslil král, že
mu samému tak krásného stvoření líto bude, ale ten stál jako ze skály. Posledně
se manželé obejmuli, král vytáhl meč, rozpřáhl se a –</p>

<p class=e-bookprzatext>„Nesekej!“ zakřikl ho starec, „byla to jen zkouška,
zdali spravedlivě panovati budeš a věčně slovu dostojíš. Nyní vidím, že jsem se
v tobě nezmýlil; zůstaň do své smrti tak a nebe ti požehná.“ Než se král a
královna vzpamatovali, zmizel jim starce s očí; nikdy ale s mysli.</p>

<p class=e-bookprzatext>Bohumil panoval až do smrti spravedlivě a vlídně, a lid
měl zlaté časy.</p>

<p class=e-booknadpis20><a name="_Toc340653388">Neohroženy Mikeš</a></p>

<p class=e-bookprzatext>Mikeš byl syn kovářův. Když mu bylo osmnáct let, teprv
ho matka odstavila a otec ho začal učit řemeslo. Jak dostal za vyučenou, tu
déle doma zůstati nechtěl a řekl otci: „Táto, dejte mi železa, já si udělám na
cestu hůl.“</p>

<p class=e-bookprzatext>Táta mu dal pětadvacet liber železa na hůl.</p>

<p class=e-bookprzatext>„Ale táto,“ řekl Mikeš, „copak bych dělal s takovou
třtinou, dejte mi alespoň sedm centů železa.“</p>

<p class=e-bookprzatext>„I pro pána krále, vždyť takový sochor ani neuneseš?“</p>

<p class=e-bookprzatext>„Uvidíte, jak se budu ohánět,“ odpověděl silný Mikeš, a
když si hůl ukoval, dokázal tátovi, že pravdu mluvil.</p>

<p class=e-bookprzatext>Táta dal peníze, máma mu upekla výražkových koláčů a
Mikeš se s tím vydal na cestu.</p>

<p class=e-bookprzatext>Jednoho dne přijde ke mlýnu a vidí, jak mládek okřesaný
mlýnský kámen na rameně do mlejnice nese, i myslí si, to je silný chlapík,
kdyby chtěl jít se mnou, měl bych radost; i počkal, až mládek opět ven vyšel.
Začal ho hned přemlouvat, aby s ním šel do světa; ten, nenechav se dlouho
pobízet, vypověděl službu a šel. V lese dohonili vandrovního. „Kam jdeš?“ ptal
se ho Mikeš.</p>

<p class=e-bookprzatext>„Do světa na zkušenou.“</p>

<p class=e-bookprzatext>„Jakého řemesla?“</p>

<p class=e-bookprzatext>„Truhlář.“</p>

<p class=e-bookprzatext>„Máš-li pak sílu?“</p>

<p class=e-bookprzatext>„To věřím,“ pravil truhlář, a uchopiv jedli, i s
kořenem ji vytrhl.</p>

<p class=e-bookprzatext>„Tys chlapík,“ řekl Mikeš. „Jakpak se jmenuješ?“
„Bobeš.“</p>

<p class=e-bookprzatext>„Nechtěl bys jít s námi, Bobši? Co utratíme, zaplatím
já, dokud peníze stačí, až vylítají, postaráme se o jiné!“ „A co jste vy zač?“
ptal se Bobeš.</p>

<p class=e-bookprzatext>„Já jsem kovář a jmenuji se Mikeš, a tuhle můj kamarád
je mlynářský a jmenuje se Kuba, oba jsme silni jako ty, ne-li silnější.“</p>

<p class=e-bookprzatext>„Půjdu tedy s vámi,“ řekl Bobeš a podal novým kamarádům
ruku.</p>

<p class=e-bookprzatext>Chodili světem, dobře jedli, pili a na pány si hráli.
Což divu tedy, že přišel Mikeš kapse na dno?</p>

<p class=e-bookprzatext>„Hoši!“ řekl jednoho dne, když přicházeli blíže velkého
města, „mám už jenom tři rýnské, ale verv to nešť, když prasklo oko, ať praskne
zub, půjdem do města a dáme si za ně dobrou večeři ustrojit, snad se potom
Pánbůh o nás dále postará.“</p>

<p class=e-bookprzatext>Hoši mu přisvědčili a vesele k městu kráčeli. „Pane
hospodský, žbán vína každému a dobrou večeři, ale hezky zhurta, máme hlad.“ Tak
si poroučeli, přijdouce do hospody, jako by měli plné kapsy peněz. Hospodský
snášel, kde co bylo, a hoši pili a jedli, co hrdlo ráčilo.</p>

<p class=e-bookprzatext>„A co tu máte nového, pane hospodský?“ ptal se Mikeš,
který se rád o všem dověděl.</p>

<p class=e-bookprzatext>„Dobrého nemnoho, vzácní pánové. Neslyšeli jste nikde o
našem králi a jeho nešťastných dcerách?“</p>

<p class=e-bookprzatext>„Ani slova! My přicházíme z dalekých krajin.“</p>

<p class=e-bookprzatext>„Tedy vám musím o tom povědět. – Náš král měl tři
krásné dcery, vždy o rok starší jednu nežli druhou. Když bylo nejstarší osmnáct
let, ztratila se ze zámku, a nikdo nevěděl kam. Tu bylo nářku a bědování a
rodiče hořem div se neutrápili; ale považte, co se dále stalo. Za rok nato bylo
mladší princezně osmnáct let a ten samý den se také ona ztratila, a nikdo ji
více nespatřil. Od té chvíle stály stráže na všech koncích zámku a nejmladší
princezna se ani z pokoje hnouti nesměla. Však nastojte! Tuty dni, když se i ta
osmnáctého roku dočkala, byla večer hostina, a do rána byla třetí princezna ta
tam. Král přislíbil, kdo by vypátral, kam se dcery jeho poděly, a živé mu je
přivedl, že jednu z nich za ženu dostane a k tomu půl království.“</p>

<p class=e-bookprzatext>„Hoši,“ pravil Mikeš, když hospodský dokončil, „neřekl
jsem na cestě, že se o nás Pánbůh postará, tu to máte.“ „Jakpak se postaral?“
ptal se Kuba.</p>

<p class=e-bookprzatext>„Tobě aby všecko na opálku vyložil; já myslím, dá-li
nám král na cestu dost peněz, že půjdem princezny hledat.“</p>

<p class=e-bookprzatext>„Totě jen o slovo, ale kam?“ prohodil Bobeš.</p>

<p class=e-bookprzatext>„Inu půjdem, kam nás oči povedou,“ zasmál se Mikeš,
„když obejdem celý svět, přece je někde najdem, a kdybychom se pro ně do pekla
odvážit měli. Jen jděte, pane hospodský, dejte nás u krále ohlásit a řekněte,
že chceme princezny hledat, dá-li nám na cestu dost peněz.“ Tak poručil Mikeš a
hospodský s radostí ku králi pospíchal. Za malou chvíli přiběhl sloužící clo
hospody s poselstvím, aby ti tři vandrovní do zámku přišli. Sebrali se tedy a
šli. Král se jich na všecko vyptal a pak poručil, by se jim dalo peněz,
mnoho-li žádat budou. Hoši králi poděkovali a bez meškání na cestu se vydali.</p>

<p class=e-bookprzatext>Mnoho neděl už chodili, když přišli jednoho dne do
lesa, z něhož nevěděli kudy kam. „To nejde, hoši!“ pravil Mikeš, jakožto hlava
silné trojice, „což budeme pořád do kolečka chodit, a konce zpropadeného lesa
přece nedojdem. Zde zastrčím hůl a každý z nás půjde na jednu stranu, až se bud
na konec lesa, aneb k nějakému stavení dostane. Kdo nejdříve něco najde, ten ať
se vrátí zpátky k té holi a na píšťalu, co zde visí, ať zapíská; tak se opět
shledáme.“</p>

<p class=e-bookprzatext>Hoši s tím byli spokojeni a každý odešel na jednu
stranu. Netrvalo to dlouho a Bobeš zapískl.</p>

<p class=e-bookprzatext>„Nu, cos našel?“ ptal se Mikeš, když se sešli.</p>

<p class=e-bookprzatext>„Jen pojďte za mnou, našel jsem večeři přichystanou,
jako pro knížata.“</p>

<p class=e-bookprzatext>„Mně se všecko zdá, Kubo, že nás má Bobeš za blázny,“
řekl Mikeš a oba jaksi nedůvěřivě za milým Bobšem kráčeli. Ale Bobeš je neměl
za blázny. Když kus cesty ušli, spatřili jeskyni. Všedše do ní viděli na stolku
dobrou večeři, tři žbány vína a pro tři ustlané lože. To se hochům líbilo,
sedli za stůl, jedli a pili. Když se našupali, začali se po jeskyni ohlížet;
ale že se již stmívalo a oni světla neměli, neviděli, zdali ještě nějaké dvéře
ze sluje vedou aneb ne. Umdleni jsouce, nechali tedy všeho hledání a chtěli si
každý na jedno lože ulehnout; tu řekl Mikeš: „Poslechněte, hoši, mně se všecko
zdá, že to zde loupežnická díra; přijde-li rota domů a večeři nenajde, bude s
námi zle. Já se sice ani třiceti chlapů nebojím, ale opatrnosti nikdy nezbývá;
proto bych myslil, abychom si neulehli jako doma na pec, ale jeden aby se
postavil na stráž. Dnes ať hlídá Bobeš.“</p>

<p class=e-bookprzatext>„Tys po čertu chytrý, pročpak sám hlídat nechceš?“</p>

<p class=e-bookprzatext>„Mlč jen a hlídej, vždyť na mne také dojde!“</p>

<p class=e-bookprzatext>Bobeš svolil, a druzí dva šli spat. Ale brzy se mu
začaly oči svírat a těžká hlava na prsa sklesla. Tu mu dal někdo takovou facku,
až se mu v očích zajiskřilo, a když vyskočil, spatřil před sebou mužíka, který
mu ledva po kolena dosahoval. Černé vousy mu visely až na prsa a na těle měl
červený pláštíček. Bobeš se chtěl do mužíka pustit, ale jak se s černým
palčivým okem jeho setkal, nemohl ani slova ze sebe vyrazit a studený pot mu
ouzkostí na čele vyvstával. Chvilku hleděl mužík na Bobše, potom se obrátil,
šel k spícím, hůně s nich odhodil a odešel pryč. Ráno, když se kamarádi
probudili, začali se s Bobšem hádat, proč je odkryl; ale ten zapíral, řka, že o
ničem neví, a nepřiznal se, kdo u něho v noci byl, aby se mu Mikeš vysmát
nemohl.</p>

<p class=e-bookprzatext>„Jestlipak nám zase někdo snídaní přinese?“ prohodil
Kuba.</p>

<p class=e-bookprzatext>„To je pravda,“ řekl Mikeš, „Kubíčkovi se vždy jen o
zaslíbené zemi zdá, kde pečení holubi do huby lítají; ale kdo se nepřičiní, ten
nemá, říkával můj táta, proto bych myslil, abychom nezůstali lenivě sedět, ale
dále po sluji se podívali.“</p>

<p class=e-bookprzatext>Hledali tedy a našli v jednom koutě dvéře; které
násilím otevřeli. Byla to druhá jeskyně, ale menší. Uprostřed byl krb a na něm
stály kotlíky, mísy a jiné kuchyňské nářadí; o potravě nebylo však ani památky.</p>

<p class=e-bookprzatext>„Vidíte, hoši,“ dí Mikeš, „povídal jsem vám, že se tady
loupežnická spřež zdržuje anebo zdržovala. Snad ji někdo od dobré večeře,
kterou jsme včera našli, náhle zaplašil. Ať je tomu jak chce, teď jsme my zde
páni a hospodáři. Nejdříve půjdeme na lov; jeden musí ale zůstat doma, aby
udělal oheň a všecko přichystal. Bobši, tys dnes v noci málo spal, zůstaň tedy
zde, a když to všecko připravíš, můžeš si dřímnout.“</p>

<p class=e-bookprzatext>„I mně se nechce ani trochu spát, ať tady Kuba
zůstane.“</p>

<p class=e-bookprzatext>„Snad se nebojíš, Bobši? Kdybych to věděl, do smrti
bych se tě odřekl.“</p>

<p class=e-bookprzatext>Bobeš se zastyděl, mlčel a zůstal doma. Mikeš a Kuba
šli na lov. Když vycházeli ze sluje, spatřil Mikeš před sebou na zemi list
popsaného pergamenu. Stálo na něm, že kdo ty slova nad umrlcem přečte, v
okamžení ho vzkřísí. Mikeš strčil ten list do kapsy a oba šli dále.</p>

<p class=e-bookprzatext>Zatím si přinesl Bobeš vody, umyl všecko nádobí a
rozdělal oheň. Tu vidí před sebou mužíka v červeném pláštíčku.</p>

<p class=e-bookprzatext>“Copak budeš dobrého vařit?“ ptal se mužík Bobše. „Já
sám nevím, až co kamarádi přinesou.“</p>

<p class=e-bookprzatext>„Nečekej na ně, koukni do komína, co tam uzeného masa
visí; vylez jen nahoru, vezmi si kus plece a uvař ji.“</p>

<p class=e-bookprzatext>„Ale jakpak vylezu tak vysoko?“ ptal se Bobeš, který trochu
okřál, co mužíka tak přívětivě mluvit slyšel.</p>

<p class=e-bookprzatext>„Tuhle máš žebřík, přistav si ho ke komínu a já ho
zadržím.“</p>

<p class=e-bookprzatext>Bobeš si dal říci, přistavil žebřík a lezl nahoru. Když
byl na posledních příčkách a již po mase sáhal, tuť mužík náhle žebřík podtrhl,
a Bobeš spadl dolů a zabil se.</p>

<p class=e-bookprzatext>„Proklatý nedbalec!“ rozkřikl se Mikeš, když vejda do
sluje, oheň vyhaslý a Bobše za krbem ležeti viděl. „Tu si pochrapuje a večeři
nechá vystydnout. – Bobši, vstávej!“ Ale Bobeš nevstával, ač ním třásli jako
řešetem.</p>

<p class=e-bookprzatext>„Snad není mrtev?“ prohodil Kuba, když ho již dlouho
nadarmo budili.</p>

<p class=e-bookprzatext>„Je-li mrtev, brzy mu pomohu,“ řekl Mikeš, a vytáhna z
kapsy pergamen, dal se do čtení. V polovici začal se Bobeš pamatovat, a než byl
Mikeš s listem u konce, stál již na nohou.</p>

<p class=e-bookprzatext>„Co se ti stalo?“ ptali se ho kamarádi.</p>

<p class=e-bookprzatext>„I přišly na mne mdloby,“ odpověděl Bobeš, který se za
to styděl, že se mužíkovi svésti dal. Druzí tomu uvěřili a bez další rozprávky
uchystali večeři, najedli se a šli spat.</p>

<p class=e-bookprzatext>Když ráno vstali, měli přikryvadla daleko odhozená, i
nevěděli, co se stalo, a s podivením hleděl jeden na druhého. Bobeš jim to mohl
vysvětlit, ale on si myslil: Když já zkusil, zkuste také, a mlčel. Druhý den
hlídal Kuba. Když rozdělal oheň a vodu přistavil, spatřil před sebou
nepovědomého mužíka v červeném pláštíku.</p>

<p class=e-bookprzatext>„Kde jsi se tu vzal? Co tu hledáš?“ ptal se Kuba
poněkud zaraženě.</p>

<p class=e-bookprzatext>„Jdu se podívat, co vaříš dobrého k obědu,” a upřel dvě
černé oči na Kubu.</p>

<p class=e-bookprzatext>„Nevím! – Až co kamarádi přinesou.“</p>

<p class=e-bookprzatext>„Aj, což budeš na ně čekat; tamhle visí maso, vylez
nahoru, vezmi a uvař.“</p>

<p class=e-bookprzatext>„To je na mne vysoko!“</p>

<p class=e-bookprzatext>„Tu máš žebřík, já ti ho dole zadržím.“</p>

<p class=e-bookprzatext>Kuba šel také na lep! Když byl nahoře, mužík náhle
podrazil žebřík, Kuba slítl a zabil se.</p>

<p class=e-bookprzatext>„Toť jste jako vrtohlavé ovce,“ řekl Mikeš, když se z lovu
vrátil a Kubu mrtvého spatřil. Křísili ho, ale Kuba dříve nevstal, až nad ním
Mikeš četl. Boje se posměchu Mikšova, vymluvil se též na mdlobu.</p>

<p class=e-bookprzatext>Třetí ráno došlo na Mikše. Když odcházeli, chtěl Kuba,
aby mu dal Mikeš pergamen, jímž by mu v čas nebezpečenství pomoci mohl.</p>

<p class=e-bookprzatext>„Nebojte se, já nejsem tak slabého ducha jako vy,“
odpověděl Mikeš a chutě se práce chápal.</p>

<p class=e-bookprzatext>Když rozdělával oheň, přišel opět mužík v červeném
plášti, ale Mikeš se ho pranic nelekl, a hned si pomyslil, proč asi kamarádi
omdleli.</p>

<p class=e-bookprzatext>„Co tu chceš, malý krtku?“ obořil se zostra na
pídimužíka.</p>

<p class=e-bookprzatext>„I já se jdu jen podívat, co vaříš dobrého k obědu!“ „A
co ti do toho?“</p>

<p class=e-bookprzatext>„Protože čekáš na kamarády, co ti přinesou, a nevidíš,
že v komíně uzené maso visí.“</p>

<p class=e-bookprzatext>„Aha, však já ti rozumím, ty malé škyrňátko; jestli se
v tu chvíli odtud neodklidíš, pověsím tě za vousy a nechám tě v komíně udit,
abys lidí více nepodváděl.“ Mužíček se ale k tomu neměl a na Mikše se obořil.</p>

<p class=e-bookprzatext>„I hleďme krňasa, snad by se nechtěl do mne pustit.
Počkej, krtku, uhlídáš, zač toho loket!“</p>

<p class=e-bookprzatext>A vyskočiv ze zákrbí, popadl mužíka za vousy, tak
nerázně jím o zeď smýkl, že mu celá brada v ruce zůstala. V tom okamžení
proměnil se mužík v ošklivou babu a Mikšovi zahroziv ze sluje zmizel.</p>

<p class=e-bookprzatext>„Pro mne se můžeš proměnit třeba v Antichrista, já se
tě přece nebojím,“ řekl Mikeš a strčil vousy do kapsy.</p>

<p class=e-bookprzatext>Když přišli kamarádi domů, velmi se divili, že je Mikeš
na živě. Ale ten se do nich pustil. „Vy falešníci, vy baby! Proč jste
neotevřeli huby? – Máte proto silné hnáty, abyste si je nechali od takového
cvrčka rozdrtit? – Věru, s chutí bych vás zde nechal a sám do světa odešel.“</p>

<p class=e-bookprzatext>„To nedělej, bratře, a nezlob se. My za to nemůžeme.
Jak se na nás ten zpropadený kluk podíval, nebylo jinak, než jako by nám byl
udělal. My ho museli bezděky poslouchat. Ale pročpak jsi ho nezabil?“</p>

<p class=e-bookprzatext>„A nač bych ho byl zabil? Já mu dal jen na pamětnou,
aby budoucně se mnou žerty netropil. – Znáte je?“ tázal se kamarádů, ukazuje na
vousy, které jednou rukou držel a druhou srovnával a hladil. Vtom se před ním
zjeví baba a snažně prosí, by vousy nehladil, že jí to nesmírné bolesti působí.
Chytrý Mikeš ale umínil si, že toho k svému prospěchu použije. „Něco za něco,
nic za nic,“ řekl babě, „pamatuj si to, babice, nechceš-li, abych tě trápil,
musíš mi udělat, co budu chtít.“</p>

<p class=e-bookprzatext>„Co v mé moci, všecko ti udělám.“</p>

<p class=e-bookprzatext>„Předně a nejprve musíš nám při večeři posloužit a
potom ti povím, co dále od tebe žádám.“</p>

<p class=e-bookprzatext>Hoši zasedli ke stolu a baba jim posluhovala. Když se
najedli, řekl ,Mikeš: „Takové čarodějnice, jako jsi ty, vědí beztoho, co se v
celém světě děje. Ty budeš tedy nepochybně vědět, kam se poděly dcery krále,
jenž nad sousední zemí panuje.“</p>

<p class=e-bookprzatext>„To nevím, zlatý panáčku!“</p>

<p class=e-bookprzatext>„Však ty povíš,“ řekl Mikeš a sáhal do kapsy pro vousy.
,Ach netrap mne,“ prosila baba, pozorujíc hnutí jeho.</p>

<p class=e-bookprzatext>„Dcery sousedního krále unesl jeden drak a ukryl je zde
pod tou slují.”</p>

<p class=e-bookprzatext>„A jak se k nim možná dostati?“</p>

<p class=e-bookprzatext>„Pojďte, já vám cestu ukážu,“ řekla baba a kráčela
dveřmi ven.</p>

<p class=e-bookprzatext>Kuba a Bobeš zůstali pozadu. – Za dveřmi byla ukrutná
díra a tou vedla cesta dolů.</p>

<p class=e-bookprzatext>„Copak myslíš, ty babo jedu, že umím do děr lézti jako
sysel? Zaopatř mi provaz, abych se po něm spustit mohl.“</p>

<p class=e-bookprzatext>Baba vlezla do díry a v okamžení byla zpátky s
provazem.</p>

<p class=e-bookprzatext>„Pojďte, vy velbloudi,“ křikl nyní Mikeš na hochy,
„když se k ničemu jinému nehodíte, tak mi aspoň podřžte provaz, bych se po něm
dolů svezl.“</p>

<p class=e-bookprzatext>Aby se ale lépe přesvědčil, jestli děrou, v které bylo
tma jako v pytli, na pevnou půdu přijde, hodil svou hůl napřed, a teprv když ji
slyšel dopadnout, pustil se dolů, přikázav prve kamarádům, až zatáhne provazem,
aby ho nahoru vytáhli. Potom se chytil provazu a chutě se až na dno sesoukal;
ale jak se podivil, když kolem dokola viděl všude světlo a spatřil krásnou
zahradu, v níž skvostný zámek stál. I ptal se baby, kdo v tom zámku přebývá?</p>

<p class=e-bookprzatext>„Tam jsou ty dvě dcery královské,“ odpověděla baba;
„jen škoda, že se k nim dříve nedostaneš, dokud nezabiješ dva lvy a dvě saně,
které u vrat hlídají.“</p>

<p class=e-bookprzatext>„O to nebude tak zle!“</p>

<p class=e-bookprzatext>„Nemysli si to, holečku, že je to lehká práce, dokud je
neoslepíš, také jim ani holí neuškodíš. Zde máš ale svíčku, jdi a dej pozor, ať
ti nezhasne, až přijdeš k samým zvířatům, řekni: ,Hoř, světýlko, hoř, zlé oči
umoř!` Oni oslepnou a pak je teprv budeš moci tvou holí zabít. Potom vyveď
princezny, ale hezky zticha, neboť nedaleko odtud spí drak; kdyby tě uslyšel,
bylo by veta po nás.“</p>

<p class=e-bookprzatext>Mikuláš vzal „od baby svíčku a šel. Přijda až k samému
zámku, kde dva lvi a dvě ukrutné saně ležely, jimž z očí oheň šlehal, řekl:
„Hoř, světýlko, hoř, zlé oči umoř!“ a v okamžení zavřely se oči krvežíznivých
hlídačů a on je sedmicentovou holí ubil. Bez překážky šel nyní dovnitř zámku.
Všecky pokoje byly skvostné, ale v tom nejskvostnějším seděly na hedvábné
lenošce dvě dívky a držely se okolo krku, jako když se růže k růži sklání.
Vidouce vcházeti do pokoje člověka tak hezkého, nemyslily jináče, než že to
dobrý duch, a padly na kolena.</p>

<p class=e-bookprzatext>„I nedělejte takových okolků se mnou,“ řekl tiše Mikeš,
„a pojďte rychle, ale zticha za mnou, ať odtud vyváznem.“ Ty slova zněly dívkám
jako nejsladší hudba, a bez dalšího ptání kráčely za svým vysvoboditelem. Když
přišly k provazu, řekl jim Mikeš: „Teď polezete jedna za druhou nahoru, já
zůstanu naposled; nahoře jsou moji kamarádi, nebojte se jich, až k vám přijdu,
utečeme všickni k vašim rodičům.“ Tu zaškubnul provazem, první panna se ho
chytila a hoši ji vytáhli; tak to šlo i s druhou; ale když se chtěl Mikeš
provazu chytit, vezme ho baba za ruku a praví: „Půjdeš-li nahoru, bude to tvá
smrt; tvoji kamarádi chtějí tě s výšky pustit, abys hlavu srazil; jestli mně
nevěříš, uvaž na provaz hůl a přesvědčíš se hned, že jsem pravdu mluvila.“</p>

<p class=e-bookprzatext>Mikeš uposlechna rady té, přivázal hůl na provaz,
která, když již skoro na kraj došla, najednou s ukrutným bouchnutím dolů na
kamení padla. Mikeš viděl, že stará nelhala a že by si byl kosti rozdrtil,
kdyby se byl dal od podvodných kamarádů nahoru vytáhnout. Více než ztráta
svobody mrzelo ho zpronevěření druhů, kterýmž tolik dobrého udělal a ke všemu
tomu ještě dvě tak hezké děvčátka k života rozkoši vysvobodil. „Jestli se k vám
ještě jednou dostanu, vy falešníci, odměním se vám mincí, za niž by se ani sám
ďábel nepoděkoval.“ Tak křikl a hroze pěstí nahoru zlosti své ulehčoval; pak si
ale vzpomněl na babu a zhurta se na ni obořil: „Pověz mi nyní, jak se odtud
dostanu?“</p>

<p class=e-bookprzatext>„Odtud není vykoupení, jestli také mne vysvobodit
nechceš. Já jsem nejmladší sestra dvou dívek, jimž jsi nedávno odtud pomohl.“</p>

<p class=e-bookprzatext>„A proč jsi dříve nic neřekla?“</p>

<p class=e-bookprzatext>„Protože jsem nesměla. Mne a moje sestry zaklel jeden
čaroděj; pro velikou však nenávist udělal ze mne ošklivého mužíka, dokud by se
někdo nenašel, kdo by mi vousy vytrhl. Tomu pak že mohu být nápomocna k
vysvobození sester.; já zde ale musím zůstati v podobě staré baby, dokud by
onen člověk draka, co tamhle spí, v moři neutopil. To by se bylo nikdy
nevyplnilo, kdybys nyní náhodou zde zůstati nemusel. Smiluj se tedy nade mnou a
vysvoboď také mne!“</p>

<p class=e-bookprzatext>„Ale jakpak mohu takového draka v moři utopit?“</p>

<p class=e-bookprzatext>„Já ti povím; jdi do zámku, tam najdeš blíže dveří sud
masa, ten si pověs na ramena, vezmi hůl a svíčku do ruky, pak se schovej a
čekej. Až drak vyleze, přitoč se k němu a skoč mu na hřbet; on se s tebou
vznese do povětří a bude řvát, ty mu dej ze sudu kus masa, aby se utišil, a to
dělej tak dlouho, až uhlídáš zdáli moře. Když budete již nad ním, řekni, že ti
upadlo žrádlo dolů, vytáhni svíčku a říkej známá slova; drak slítne dolů, ty ho
udeř do hlavy, aby omráčen v moři se utopil. Jak zahyne, nabudu já zas předešlé
podoby a všecky poklady, co zdě v zámku schovány jsou, budou moje, neboť
čaroděj již žádné moci ke mně míti nebude. Abys mne poznal, až se vrátíš, vezmi
tento prsten, přelom ho ve dvě půlky, jednu nech u sebe a druhou dej mně. Jen
kdo mi onu půlku přinese, tomu budu věřit. – Nyní jdi a dělej, jak jsem ti
řekla.“</p>

<p class=e-bookprzatext>Mikeš vzal půl prstenu, rozžehnav se s babičkou, šel do
zámku pro sud, který si na záda přivázal. Do jedné ruky vzal hůl, do druhé
svíčku a tak očekával za sloupem příchod draka. – Netrvalo to dlouho a drak se
připlazil s ukrutným chřestem a řvaním, a jak se přibližoval k sloupu, vyskočil
Mikeš a sedl mu na hřbet. Tu se počal vzpouzet, a když se jezdec shodit nedal,
vznesl se s ním do povětří. Mikeš mu dal kus masa a tak ho neustále krmil, až
byl sud již skoro prázdný. Vtom spatřil Mikeš pod sebou moře a prázdný sud do
něho pustil. Odříkávaje slova: „Hoř, světýlko, hoř, zlé oči umoř!“ pobízel
draka, aby se dolů spustil, že mu žrádlo tam spadlo. Hltavý, čarovným světlem
oslepený drak letěl do vody a Mikeš ho těžkou holí tak nerázně do hlavy udeřil,
až omráčen utonul. V tu chvíli stála tu loďka, Mikeš do ní skočil a ku břehu
připloul. Jak stoupil na zem, zmizela loďka a on kráčel tou cestou, kudy s ním
drak letěl. Šel městem, lesem, přes pole a hory, ale sluj a zámek více nenašel.</p>

<p class=e-bookprzatext>Nechme ho chodit a podívejme se, jak Kuba a Bobeš s
princeznama nakládali. Když vytáhli první, hned se jí na všecko vyptávali, a co
zatím druhou vytahovali, umluvili se, jak Mikše zabijou a princeznám že smrtí
zahrozí, jestli neřeknou rodičům, že oni jsou jejich vysvoboditeli. Jak řekli,
tak udělali; že to ale Mikeš tak chytře vyvedl, to nevěděli a za mrtvého jej
drželi. Princezny by byly desetkrát radši Mikše viděly než nehezké, hrubé jeho
tovaryše, ale když jim smrtí hrozili, jestli jen ceknou, mlčely jako pěny.
Drahé kameny, jimiž princezny ozdobeny byly, na cestě prodali a beze vší nehody
až k jich rodičům se dostali; co neutratili, to si nechali. Král měl
nevýslovnou radost, když dcery spatřil, a hned jejich vysvoboditele za své syny
prohlásil. Když se ptal na Mikše, řekli, že se na cestě od nich odloučil a že
snad třetí princeznu, o které žádný nevěděl, hledati šel. Král chtěl, aby se
svatba brzy slavila, ale dcery nepřivolily dříve, až za rok a za den, a na jich
vůli se to také ustanovilo.</p>

<p class=e-bookprzatext>Co rok míjel, ušel Mikeš hezký kus světa. Jednoho dne
přijde do krajiny, která se mu povědoma býti zdála. Utrmácen vstoupil do
hospody, a když se najedl a napil, ptal se dle obyčeje, co nového?</p>

<p class=e-bookprzatext>„To je tu nového,“ odpověděl hospodský, „že v našem
zámku již nestraší.“</p>

<p class=e-bookprzatext>„A kde je ten zámek, co v něm strašilo?“</p>

<p class=e-bookprzatext>„Asi půl hodiny odtud. Co v něm strašilo, to nevíme,
ale po dlouhá léta nesměl žádný do něho vejít, sice to byla jeho smrt, a protož
se každý zdaleka již vyhýbal, takže po čase kolem zámku všecko zpustlo. Před
nedlouhou dobou vznesla se zpráva, že tam bydlí krásná paní, ku které každý
přistoupit může; jak se to stalo, žádný neví. Od té chvíle schází se tam každý
den lidu dosti, ale paní je vždy smutná a těžkomyslná a nikam nejde; kolik
ženichů tam již bylo, ona je všecky odbyla.“</p>

<p class=e-bookprzatext>„Že mne neodbude,“ řekl Mikeš, který si hned pomyslil,
kdo ta paní je, a vezma půl prstenu, jejž od babičky dostal, hodil ho do koflíku,
dolil vínem a hospodskému ho podal řka: „Dones to víno do zámku krásné paní a
řekni, aby je vypila na zdraví svého vysvoboditele; když to všecko vyřídíš,
dostaneš propitného.“</p>

<p class=e-bookprzatext>Hospodský nemeškal, vzal koflík a šel do zámku; než
hodina minula, stál nádherný vůz před hospodou a z něho vyskočila velmi sličná
paní. Byla to ona stará babička a sestra obou vysvobozených dívek; na dně
koflíku, který jí hospodský přinesl, našla půl prstenu a plna radosti
pospíšila, by se dověděla o svém miláčkovi, na něhož tak dlouho již čekala. Ale
jak se zaradovala, když vejdouc do hospody, jeho samého poznala. Mikšovi se
radostí hlava kolem točila; když ho krásná panna laskavě pozdravila, žehnal v
duchu zlomyslnost svých spolucestovníků a samou veselostí byl by málem hospodskému
okolo krku padl.</p>

<p class=e-bookprzatext>Druhý den byly veselé hody a třetí den svatba, ku které
také hospodský pozván byl; po svatbě jel Mikeš s drahou svou manželkou k jejím
rodičům, neboť byli oba starostí sklíčeni, co se s dívkami stalo. A měli čas!
Když přijeli do hlavního města, kde otec panoval, slyšeli po ulicích radostné
jásání, hudba hrála a celý zámek byl květinami ozdoben a červeným suknem
potažen. Ptali se lidu, co to znamená, a ti jim pověděli, že bude sňatek obou
dcer královských s dvěma tovaryši, kteří je vysvobodili. I pospíšili
novomanželé do zámku, by nemilému sňatku překazili. Jak rodičové a bledé
nevěsty radostí, tak ženichové leknutím div neomdleli, když za služebníkem,
který je králi opovídal, Mikeš s nejmladší princeznou do dveří vstoupil.</p>

<p class=e-bookprzatext>„To je můj vysvoboditel a manžel,“ pravila princezna,
když se z náručí rodičů a sester vyvinula.</p>

<p class=e-bookprzatext>„On je i náš vysvoboditel, nikoliv tito podvodníci,”
křičely nyní druhé dvě princezny, přítomností Mikšovou smělosti si dodavše.
Všickni se ohlídli, ale ženichové byli ti tam. V prvním okamžení nepochybovali,
jak by to s nimi dopadnouti mohlo; protož sedli na rychlé koně a upláchli.
Žádný jim nebránil, žádný je nehonil, ani nelitoval. Prozatím se slavily jen
hody, ale za nějaký čas také sňatky obou princezen, které ženichy sobě rovné
našly.</p>

<p class=e-bookprzatext>Potom si jel Mikeš pro své rodiče a vrátil se s nimi a
s manželkou do svého zámku, kde spokojeně živ byl. Prvního syna musela kojná
tak dlouho kojit, dokud nepozdvihl sedmicentovou hůl, která v královské
zbrojnici na památku chována byla.</p>

<p class=e-booknadpis20><a name="_Toc340653389">Divotvorný meč</a></p>

<p class=e-bookprzatext>Vávrovi umřela žena. Pro potěšení nechal mu Pánbůh
malého Vojtěcha, prostomilého chlapce. Když vyrostl, byl z něho řádný sedlák,
jako táta, jenže byl cvičenější a ohrabanější. Jedenkráte zaseli hrách, a když
kvetl, chodili jej hlídat, aby se jim na něm škoda nestala.</p>

<p class=e-bookprzatext>První den hlídal táta. O půlnoci zdá se mu, že vidí
prostřed pole bílého koně se pást; zůstane celý u vidění, mysle sobě, jak se
tam asi ten kůň dostal; i pustí se po něm, aby ho odehnal. Když se ale k němu
přiblížil, utekl kůň na druhou stranu, a tak ubohého Vávru šálil až do hodiny s
půlnoci; potom najednou zmizel. Vávra nevěděl, co si má o tom pomyslit, a
vypravoval to ráno synovi.</p>

<p class=e-bookprzatext>Vojtěch neřekl ani slova, ale myslil si, že se táta
bezpochyby u kmotra rychtáře zhluboka do sklenky podíval a že se mu potom
ledacos zdálo. Aby se tedy sám přesvědčil, šel na pole; tu však nebylo ani
lístkem hnuto, neřku-li co pošlapáno. Co táta viděl, byl teda nepochybně jen
pouhý sen.</p>

<p class=e-bookprzatext>Druhý den přišla řada na něj. Když se smrklo, vzal
ručnici na rameno a šel hlídat. Dlouho již obcházel pole, ale posud ani
nejmenšího nespatřil, co by podezření jeho vzbuditi mohlo; najednou vyjde měsíc
ze mračen, a na protějším konci vykračuje přes hrách kůň, bílý jako padlý sníh.
Zostra dívá se Vojtěch, zdali jej oko neklame; pak založí ručnici a chce
střelit, tu naň koník volá: „Nestřílej, bylo by to k tvému neštěstí!“ Po těch
slovech přiblížil se lehkým krokem až k samému Vojtěchovi a pravil dále: „Já
jsem tvoje matka a zde je můj očistec; chceš-li mě vysvobodit a sám sebe
šťastným učinit, sedni na mne, já tě odtud odnesu.“</p>

<p class=e-bookprzatext>„Milerád bych to učinil, kdybych jen mohl otci dříve o
tom říci, aby se pro mne netrápil.“</p>

<p class=e-bookprzatext>„To se právě nesmí státi.“</p>

<p class=e-bookprzatext>Tu byl Vojtěch chvilku na rozpacích, potom si ale
pomyslil: ,;Což je z toho! Trochu se táta arci bude trápit, ale až se opět
vrátím a řeknu mu, že jsem ubohou matku z očistce vysvobodil, vím napřed, že mi
odpustí.“ To pravě vyšvihl se na bílého koně a ten se s ním do povětří vznesl.
Letěli celou noc, celý den a opět noc a den a ještě nebyli konec cesty; třetího
dne teprva přišli do jedné země, kde bylo velmi krásně, a tam se spustil koník
dolů.</p>

<p class=e-bookprzatext>„Touhle cestou,“ řekla matka k Vojtěchovi, „přijdeš k
zámku, kde zůstává kněžna čarodějnice; dej se k ní do služby, ale chraň se, abys
nečinil, jak ti přikáže. Až vysloužíš, přijď zase na tohle místo a já tě donesu
dále.“</p>

<p class=e-bookprzatext>Vojtěch uposlechl a kráčel tou cestou, až přišel ku
pěknému zámku. Právě vyjíždí z něho vůz, v němžto sedí paní svodné krásy; jak
Vojtěcha zhlídne, hned na něho volá a ptá se, co v zámku pohledává?</p>

<p class=e-bookprzatext>„Milostivá kněžno, hledám nějakou službu, byť by
sebemenší byla.“</p>

<p class=e-bookprzatext>„Nechceš-li sloužit u koní – musíš zprázdna odejít.“</p>

<p class=e-bookprzatext>„To neučiním, já beztoho rád s koňmi zacházím.“</p>

<p class=e-bookprzatext>„Pojď tedy,“ řekla kněžna, skočila s vozu a šla přes celý
dvůr až do jedné konírny, kde stáli tři koně. „Tuhle ty dva,“ řekla, ukazujíc
na krásné vrance, „budeš dobře krmit a jich si hledět; ale tomu třetímu dáš
jednou za den něco málo do žlabu, zato mu ale každý den třikrát železným
sochorem vymlátíš. Kdybys toho neučinil, byl by příliš bujný, a já bych na něm
nemohla jezdit. Buď poslušen příkazu mého, a nebudeš toho nikdy pykat.“ To
dořekši z konírny odešla. „Ty chudáčku!“ řekl Vojtěch a přistoupil k třetímu
koni, „mám tě hladem mořit, železným sochorem mlátit, a tys beztoho suchý jako
louč; matka měla dobře, abych té čarodějnice neposlechl.“</p>

<p class=e-bookprzatext>Když přišel čas ke krmení, vložil vychudlému koni za
jesle tolik co druhým a ani se ho prstem nedotknul. Smutně sice, ale s výrazem
vděčnosti hleděl na něho koník a oulisně se k němu třel, jako by mu děkoval.
Večer přinesl Vojtěch od své vlastní večeře kus bílého chleba a koníkovi ho
přistrčil, ten se ale k němu obrátil a promluvil hlasem lidským: „Děkuji ti,
Vojtěchu, žes mne vysvobodil. Co jich u mě sloužilo, každý uposlechl
čarodějnice, nevlastní mé matky, která mě ze zlosti v koně proměnila a na věčné
časy zkaziti chtěla. Ty jediný měl jsi outrpnost nade mnou a za to se ti chci
odměnit. Vyzdvihni tento žlab; pod ním leží divotvorný meč, o kterém mimo mne
živá duše neví; ten vezmi a dobře ho schovej, zejtra pak popros čarodějnici,
aby ti dovolila na mne si sednout a trochu se projeti. Ona to učiní, bude se
ale přitom z okna dívati a ani oka s tebe nespustí. Ty však vytáhni meč a
řekni: ,Té bábě hlava dolů!‘ Hlava jí slítne, a co se pak stane, uvidíš.“</p>

<p class=e-bookprzatext>Vojtěch učinil, jak mu koník poradil. Když vyzdvihl
žlab, viděl pod ním nevelký meč z čistého ocele, se zlatou rukojetí; vzal jej a
schoval pod postel. Ráno když dal koňům žrát, šel kněžnu prosit o dovolení k
jízdě. Teprva když řekl, že bude koně trýznit, svolila ona. Šel tedy Vojtěch do
konírny, schoval meč pod šat, sedl na koně a začal ho po dvoře prohánět. Kněžna
chtíc se přesvědčiti, zdali pacholek také opravdu koně bije a trýzní, vloží se
v okno, ale v tom okamžení zableskne meč v ruce Vojtěchově, a hlava kněžnina
letí dolů. Koník přiskočí, proudící krev ho postříkne, a on se tu chvíli
promění v krásného mládence. Vojtěch zůstal jako zmámený, když k němu mladý
kníže přistoupil a za vysvobození vroucně děkoval. Zatím se sběhli sloužící a
poznavše pána svého s velikou radostí ho vítali. Kníže prosil Vojtěcha, aby u
něho zůstal, ale ten dokonce nechtěl; i dal mu teda princ ušít šaty zlatem a
drahým kamením hojně vykládané, ježto on i s divotvorným mečem na věčnou
památku chovati musel. Potom se oba rozžehnali a Vojtěch šel ke svému
milovanému bělouškovi.</p>

<p class=e-bookprzatext>Zdaleka již kýval mu koník naproti. „Tak synáčku, tak!“
pravila matka, vidouc ho v nádherném obleku; „v takových šatech a s tímto mečem
chtěla jsem tě spatřit, neboť jen takto štěstí dojíti můžeš. Sedni na mne a já
tě donesu do jiné krajiny.“</p>

<p class=e-bookprzatext>Zase letěli kolik dní a nocí, až přiletěli blíže
velkého města; tam se spustila matka dolů a vedla Vojtěcha k jedné skále.
Třikrát dupla na zem, a skála se otevřela, i bylo viděti zahradu, krásnou jako
ráj. Vonných květin, zpěvného ptactva a sladkého ovoce bylo tam hojnost a
uprostřed vyhrkoval do studánky pramen vody jako krystal čisté.</p>

<p class=e-bookprzatext>Když se Vojtěch trochu ohlídl a chutného ovoce pojedl,
řekla matka: „Nyní pojď a smoč hlavu svou v této studánce.“ Vojtěch šel, hlavu
smočil, a když ji vytáhl, byly bývalé kaštanové vlasy jeho celé zlaté. V úžasu
stál tu jinoch a nevěděl, co se to s ním stalo. Ale matka ho brzo z myšlének
vytrhla, pravíc: „Nyní poslechni, můj zlatohlávku, co ti povím: V tom velkém
městě, od něhož daleko nejsme, bydlí král, který má jedinou překrásnou dceru.
Proto, že již stár jest, nutí dceru neustále, aby si z mnoha princů, kteří se o
její ruku ucházejí, manžela i budoucího krále zvolila. Ale rozmarná dívka
nechce to obyčejným způsobem učiniti. Z té příčiny ustanovila na dnešní den
veliký sjezd. Doprostřed ohraženého velkého kruhu dala postaviti hráz a na ní
vyvěsit svůj bílý závoj; kdo by sedě na koni v prudkém jezdu závoj v polo
přeťal, ten že bude jejím ženichem. Vezmi tedy meč svůj, sedni na mne a pokus
se o nevěstu; dej si ale dobrý pozor, ať závoj přetneš. Potom se však rychle
obrať, abys odejel, neboť tam zůstati nesmíš.“</p>

<p class=e-bookprzatext>Vojtěch si přičesal zlaté kadeře, urovnal na sobě
skvostný šat, sedl na koně a odejel.</p>

<p class=e-bookprzatext>Blíže města, v ohraženém kole, sedělo množství diváků a
čekalo zvědavě, kdo asi ze všech tu shromážděných princů a knížat závoj přetne.
Na nejskvostnějším lešení zjevila se princezna Milada; šat její zlatem tížil a
ve tmavých kadeřích třpytily se diamanty jako hvězdy na nebi. Sotvaže jízda
počala, pohlíželo v ouzkosti temné její oko dolů k zápasníkům a jen v tu chvíli
vyjasnila se milostná tvář, když jezdec přeletěl a závoj nepřeťatý v povětří
vesele vlál. Trápilo ji to velice, že není mezi všemi ani jednoho, jejž by srdce
její bylo rádo zvolilo. Již se všickni vypořádali, závoj byl posud celý, a
Milada v srdci jásala, že je svobodna. Tu letí mladík na bílém koni, hlava jeho
skví se jako slunce, letí skokem, závoj mečem přetne, a pokloniv se princezně,
zmizí jako větru vání.</p>

<p class=e-bookprzatext>Tu se hned všecko vzbouří a jezdce hledá, ale po tom
jako by se zem byla slehla. Velice mrzelo to Miladu, že hrdý panic ruku její
opovrhuje; aby se ale přesvědčila, jestli ještě jednou přijede, oznámila hned,
že bude druhý den opět veliký sjezd držán. Kdo na šňůře zavěšený prsten přetne,
toho že za manžela vezme.</p>

<p class=e-bookprzatext>Vojtěch seděl ve skalní zahrádce celý zamyšlen. Temné
oko Miladino mu učarovalo; tu přistoupí k němu matka a vypravuje, co princezna
opět oznámila, a doložila konečně: „Sedni na mne, synu můj, vezmi meč a pojedem
tam také!“ To byla voda na Vojtěchův mlýn; ani okamžení nemeškal a za několik
minut letěli již k městu.</p>

<p class=e-bookprzatext>Opět seděla Milada vedle otce, ale oči její toulaly se
po cestě, kudy včerejší den zlatovlasý mladík přijel. Nespatřily však toužebně
očekávaného dříve, než se všickni námluvníci vypořádali. – Poslední teprva letí
zlatohlávek, vytáhne meč, prsten přetne, pokloní se princezně a zmizí.</p>

<p class=e-bookprzatext>Všickni se hněvali, že mladík pannu opovrhuje, již co
bohyni ctili; ale nejvíce to ovšem mrzelo Miladu. I pomyslila si: do třetice
všeho dobrého; pročež ihned prohlásila, aby se opět druhý den všickni
shromáždili, a kdo zelený věnec v polo přetne, že se stane jejím manželem.</p>

<p class=e-bookprzatext>„Matičko,“ prosil Vojtěch druhý den ráno, když se k
jízdě do města chystal, „popřej jen, abych u té překrásné panny malou chvilku
prodlel a jenom několik slov s ní promluvil, aby nemyslela, že ji mám v
nenávisti; bez odporu s tebou pak půjdu, kamkoli mne povedeš.“</p>

<p class=e-bookprzatext>„Milý Vojtěchu! Nežádej toho ode mne. Kdyby jsi s
princeznou mluvil, musel bys mne prozradit, a to nesmíš učinit; – poslechni,
nežel a nenaříkej; štěstí tě nemine.“</p>

<p class=e-bookprzatext>Mlčky a s truchlivým srdcem sedl Vojtěch na koně a jel
do města, by se po třetí o své štěstí pokusil.</p>

<p class=e-bookprzatext>Aby Milada nevěděla, postavil král na tu stranu, kudy
Vojtěch po dvakráte ujel, silnou stráž a přísně vojákům poručil, jestli bude
rytíř ujíždět, aby po koni stříleli.</p>

<p class=e-bookprzatext>Vojtěch přijel, zelený věnec ve dví přeťal, ale nemoha
jináč, zastavil se na okamžení pod lešením, kde Milada seděla, a svévolně
nakažlivý oheň z jejích očí do sebe sál. Již to všecko vstávalo, křičelo a
Milada radostí brzo se červenala, brzo bledla; neboť myslela, že tenkráte zlatý
jezdec u ní zůstane. Ale náhle sebou bílý koník trhne, obrátí se v tu stranu,
kterou přijel, a již ho není vidět.</p>

<p class=e-bookprzatext>Lid se hněval, král hrozil trestem; jen Milada se
smála, a teprva když o samotě byla, plakala. Vojtěchovi se zatím nevedlo lépe.
Sedě v zahradě jako bez sebe, ani slova nepromluvil, nejedl a nespal. Druhý den
přistoupí k němu matka a praví: „Nyní, synu milý, musíme se na krátký čas
rozloučiti. Nech zde skvostný šat a meč a oblékni na sebe selský oděv. Nedaleko
odtud pasou se ovce, chyť si jehně, to zabij, kůži stáhni a hlavu si do ní
zaobal, aby žádný neviděl, že máš zlaté vlasy. Potom jdi a hledej v městě
službu. Když mne potřebovat budeš, víš, kde jsem. Nikde se však neprozrazuj,
dokud ti to nedovolím.“ Vojtěch všecko učinil, jak mu matka byla poručila, a
rozloučiv se s ní odešel do města.</p>

<p class=e-bookprzatext>Právě seděla Milada v zahradě; tu slyší venku křik a
vádu mezi sloužícími a cizincem: i nahlídne sama, co se děje, a tu spatří
shrbeného, ošumělého člověka, který má na hlavě kůži a jedno oko zavázané.</p>

<p class=e-bookprzatext>„Co chce ten člověk?“ ptala se sloužícího.</p>

<p class=e-bookprzatext>„Hledá zde službu, milostivá princezno!“ odpověděl
sloužící, „jako by zde pro takové žebráky služba byla.“</p>

<p class=e-bookprzatext>„Má dobře, že zde službu hledá; neboť my mu ji nejspíše
zaopatřit můžeme. Copak jsi zač?“</p>

<p class=e-bookprzatext>„Ach, nejmilostivější princezno!“ odpověděl cizinec,
líbaje roucho její, „já jsem ubohý chudý člověk, rád bych dělal, ale jsem
mrzák, a lidé mne nechtějí do práce vzít pravice, že se mne štítí, že mám tak
ošklivou tvář a hlavu ohyzdnou, jižto koží přikrytou míti musím. Slyšel jsem o
tvé dobrotě, panno krásná, a protož jsem si umínil, že půjdu k tobě, abych
milost tvou o sebemenší službičku poprosil.“</p>

<p class=e-bookprzatext>„Nechci důvěru tvou zklamati. Jak se jmenuješ?“
„Vojtěch.“</p>

<p class=e-bookprzatext>„Kdybys rozuměl zahradnictví, podržela bych tě ve své
zahradě, abych dokázala lidem, že nemají člověkem nešťastným opovrhovat.“</p>

<p class=e-bookprzatext>„O, tomu já dobře rozumím, milostivá princezno!“ odpověděl
Vojtěch.</p>

<p class=e-bookprzatext>„Dobře, tedy pojď hned se mnou. Nejhlavnější práce tvá
bude, abys každého rána do mého pokoje čerstvých květin nanesl.“</p>

<p class=e-bookprzatext>„Toť bude moje nejmilejší povinnost,“ řekl nový
zahradník a s hlavou sklopenou a týlem shrbeným kráčel za svou paní boje se,
aby ho nepoznala. Ale Milada mu ukázala zahradu a ostatně si ho tuze
neprohlížela.</p>

<p class=e-bookprzatext>Nyní nastali Vojtěchovi dnové plní zábavné práce a
milých radostí. Všecko, co dělal, bylo pro tu, již každodenně více a více
miloval; a proto mu to šlo od ruky, jak by hrál, a všecko se mu dařilo, jako by
se tomu tři léta byl učil. Milada se nemohla nového zahradníka dosti nachválit
a pro živý svět nebyla by na něho dala co zlého dopustit. Jak se ráno
probudila, cítila vonný zápach ladných květin, které v překrásných nádobách na
stolku stály. A tak to bylo ve všech pokojích, v každém dýchala jiná, vždy
líbější vůně. Když vešla do zahrady, šla jako po hedvábí a den jako den něco
nového našla: tu nové sedátko – tu keř – tu záhon atd. Nejkrásněji však byl
okrášlen letohrádek, kde Milada největší část dne sedávala. Pletence z
nejvzácnějších květin vinuly se po stěnách a na stolku stálo na krystalových
miskách přichystané chutné ovoce.</p>

<p class=e-bookprzatext>„Já ani nevím, čím to je,“ říkávala Milada, „pod tvýma
rukama to samo sebou roste.“</p>

<p class=e-bookprzatext>„Však by nerostlo, kdyby mou práci milostivý pohled váš
nežehnal,“ odpověděl Vojtěch a políbil ruku jemu s úsměvem podanou.</p>

<p class=e-bookprzatext>Jednou ptala se také princezna upřímného zahradníka,
zdali byl ve městě, když se všickni princové po tři dni sjížděli, a viděl-li
toho zlatoskvoucího jezdce?</p>

<p class=e-bookprzatext>„Neviděl jsem ho sice, ale slyšel jsem o něm. Ale kdyby
byl celý z diamantů, je přece jen nezdvořilý: že třikrát ujel.“</p>

<p class=e-bookprzatext>„Kdož ví proč,” řekla princezna a ukryla líce své v
keři, aby Vojtěch neviděl slzy, které jí co rosní krůpěje po tvářích tekly. Ale
Vojtěch to přece viděl a radostí byl by jí k nohoum padl, kdyby si nebyl na
matku vzpomněl. Honem sklopil ohnivý zrak k zemi, začal pracovat a dělal jakoby
nic.</p>

<p class=e-bookprzatext>Častěji přicházel také král k dceři do zahrady a
rozmlouval se zahradníkem; ale Vojtěch si dával dobrý pozor, by se v ničem
nepodřekl. Dlouhý čas byl již v zámku a každý dobrosrdečnost jeho ctil a
miloval.</p>

<p class=e-bookprzatext>Jedenkráte nese Vojtěch časně ráno jak obyčejně koš
uvitých květin do pokojů princezniných, a když do prvního pokoje vstoupí, kde
jindy komorná na něho čekávala, vidí na místě ní princeznu černě oblečenou a
celou uplakanou.</p>

<p class=e-bookprzatext>„Odnes, Vojtěchu, tyto květiny radosti a uvij mi kytku
smutkovou,“ pravila k užaslému zahradníku.</p>

<p class=e-bookprzatext>„Ach, nejmilostivější princezno, co se vám tak
truchlivého přihodilo? Vždyť jsem o žádné nehodě neslyšel!“</p>

<p class=e-bookprzatext>„Věřím ti; neboť pozdě večer přišel posel a přinesl
otci zprávu, že se nesmírné množství nepřátel proti naší zemi žene! Kde máme
nyní tolik vojska sebrati, abychom takové síle odolali? Z okolních sousedů
sotva nám který pomůže, neboť je pojala zlost a nenávist, že jsem žádného z
nich za manžela nezvolila.“</p>

<p class=e-bookprzatext>„Jen důvěřujte v Boha, on vám jistě vysvoboditele
sešle,“ těšil shrbený Vojta a šoural se pomalu s květinami zpátky.</p>

<p class=e-bookprzatext>Druhý den nato sehnalo se do zámku množství zbrojného
lidu a ti pak táhli do pole, majíce v čele svého krále a jeho hrdinskou dceru.
Nechtěla Milada jináče, než že potáhne se starým otcem. Když nemohla
udatenstvím, chtěla mu aspoň péčí syna aneb zetě vynahradit. Při odjezdu
loučila se s Vojtěchem a prosila ho, by na všecko pilný pozor dával a
obzvláštně o její zamilovanou zahradu pečoval. Ten jí to přislíbil, ale v duchu
myslil jinak. Již druhý den ztratil se Vojtěch ze zámku a nechal kromě zahrady
všecko stát a ležet. Jen zahrada byla zamknuta a žádný se do ní dostati nemohl.</p>

<p class=e-bookprzatext>Zatím když přitáhl král blíže nepřítele, rozložili v
poli stany a chystali se k boji – k jisté smrti; neboť viděli před sebou daleko
široko rozprostřené zástupy nepřátel, jichž desetkráte tolik býti mohlo. Již
stojí vojska proti sobě a čekají znamení k bitvě. Milada hledí strachem se
třesouc ze svého stanu, tu jede na bílém koni zlatovlasý mladík, šat se na něm
třpytí a na modré, diamanty obsazené čapce houpá se bílé péro; v jedné ruce
drží zlatou uzdu svého bělouška, ve druhé malý ocelový meč.</p>

<p class=e-bookprzatext>Když ho Milada spatřila, začalo jí srdce pod stříbrným
premováním radostí klepat a tváře se jí rděly jako jarní růže; již necítila
žádnou ouzkost, žádný strach. Mladík se postaví v čelo pluků otcových, vytáhne
meč a křikne: „Všem nepřátelům hlavy dolů!“ A černá hejna nepřátel klesají bez
hlav s koňů. Ale v malém okamžení stojí jich tam zase jako kobylek. Po druhé
vytáhne mladík meč, a hlavy klesají; a tak i po třetí, až nezůstal ani jeden na
živě. Ale sotvaže poslední nepřátelská hlava padla, obrátil jezdec koně a
uháněl, odkud přijel. Miladě bylo při tom, jako by ji postavil z ráje do holé
pustiny, a hluboký smutek se jí po sličné tváři rozložil.</p>

<p class=e-bookprzatext>Obohaceno kořistí, jižto ve skvostných stanech
nepřátelských vydrancovalo, vracelo se vojsko královské zpátky. Zatím se již
také Vojtěch byl vrátil, a než Milada s otcem přijela, byl zámek jedna zahrada.
Nejpěkněji byly pokoje princezniny vystrojeny.</p>

<p class=e-bookprzatext>„Ale Vojtěchu!“ řekla Milada, když do zámku vkročila a
to nesmírné množství květin spatřila. „Kdepak jsi nabral těch krásných květin?
– Toť jsi všecky zahrady oloupil!“</p>

<p class=e-bookprzatext>„Milostivá princezno, komu by přicházelo za těžko, vám
radost udělat! Lidé by mne byli květinami zanesli, takže jsem nemusel z naší
zahrady ani jediného kvítku utrhnouti.” Ale nebylo to pravda; neboť si byl
Vojtěch sám přinesl těch nejkrásnějších květin ze skalní zahrady, by milence
potěšení způsobil. Tato však, co přijela, byla smutna; žádný nespatřil úsměvu
na její jindy tak jasné tváři a často pozoroval Vojtěch, že před ním uplakané
oči skrývá; – to ho bolelo; umínil si tedy, že půjde k matce a že ji poprosí,
by mu již dovolila princezně se zjeviti.</p>

<p class=e-bookprzatext>Milada zpozorovavši, že otec víc a více slábne a že by
mu poslední hodinku ulehčila, kdyby se vdala, nechtěla déle jeho prosbám
odpírat, i přislíbila tedy, že si jednoho z těch statných knížat, jichž se
mnoho o její ruku ucházelo, vyvolí.</p>

<p class=e-bookprzatext>Potěšen nad tím, sezval král mnoho hostů, mezi nimiž
bylo dosti příslušných ženichů.</p>

<p class=e-bookprzatext>Kuchaři a kuchařky nevěděli celých osm dní napřed, kde
jim hlava stojí; krejčí a švadleny ztratili všecek rozum samým přemejšlením: na
jaké módy by to množství svatebních šatů princezně ušíti měli. Po celém městě
bylo chystání a shánění, že se říkaje všecko na ruby obrátilo. –Jen Milada
chodila jako bludná ovce a potají vzdychala a plakala. Kočáry se sjížděly,
tabule byly přichystány, muzika hrála; jen nevěsta seděla posud neoblečena ve
svém pokoji a smutně do zahrady se dívala. Vojtěch právě chodil po zahradě a
vybíral kvítí na kytku, kterou si princezna k tabuli objednala. Potom jde,
sedne pod strom, položí květiny do klína a sundává s hlavy kůži. Miladou to
trhne, když vidí, že starému Vojtěchu pod beránčí koží zlaté vlasy kolem tváře
splývají. Vojtěch vytrhne si tři zlaté vlasy, kytku nimi sváže a hned zase
hlavu přikryje. Ale Milada věděla již dost! S tváří usměvavou, s okem jasným
zavolala komornou a dala se co nejskvostněji přistrojit. Když vešla do síně,
kde všickni na ni čekali, ustrnuli nad její krásou; a mladí knížata byli by již
rádi věděli, komu z nich se krásná kytka dobyl.</p>

<p class=e-bookprzatext>„Nuže tedy, dcero milá,“ řekl otec, když měli k tabuli
sedat, „vezmi kytku a podej ji tomu, koho jsi za svého manžela zvolila.“</p>

<p class=e-bookprzatext>Tu vzala Milada osudnou kytici a pravila: „Toho, co
kytku vázal, miluji; a jen toho za manžela pojmu.“</p>

<p class=e-bookprzatext>„Dcero milá, jen se vzpamatuj, co pravíš. – Vždyť ti ji
vázal Vojtěch, tvůj ošklivý zahradník!“</p>

<p class=e-bookprzatext>„Já vím, milý otče! A právě onen ošklivý zahradník bude
mým manželem,“ odpověděla Milada a poslala sloužícího, aby zahradníka nahoru
přivedl. Ale sloužící to Vojtěchovi vybleptal, z jaké příčiny ho princezna
volá; a proto poslal Vojtěch sloužícího napřed se vzkázáním, že v tu chvíli
přijde; netrvá to vskutku ani deset minut, a Vojtěch vkročí do dveří v celé své
kráse! – Blažená nevěsta mu běží vstříc a co svého manžela jej všem představí.
„Již se nehněváš, otče, že jsem ošklivého Vojtěcha zvolila?“ ptala se
ustrnutého otce. Ale ten s radostnou tváří oběma ruce podal a se spokojeným
srdcem je požehnal. Potom zasedli ke stolu a venku začala střelba, až se okna
třásly. Ale o tom mladí zasnoubenci nevěděli a neslyšeli; neboť si měli mnoho a
mnoho povídat.</p>

<p class=e-bookprzatext>Tu teprva se Vojtěch dověděl, proč ho tak najednou
Milada za manžela zvolila. Ale ač na něm tato dosti chytře vyzvídala, proč se jí
tak dlouho stranil, on jí to přece nepověděl. Druhý den nato byla svatba a
korunování Vojtěcha a Milady.</p>

<p class=e-bookprzatext>Když bylo všecko v největším veselí, ztratil se od
nikoho nepozorován mladý král, sedl na koně a v nejrychlejším letu pospíchal ku
skále, kde ho matka očekávala.</p>

<p class=e-bookprzatext>„Ach jak ti děkuju, matičko moje,” řekl, když do skály
vstoupil a pohladil bělostné její hrdlo. „Jak dobře jsem udělal, že jsem tě ve
všem poslechl. – Ty jsi mě učinila nejšťastnějším člověkem na světě.“</p>

<p class=e-bookprzatext>„Milý synu, za to, že jsem ti ukázala, kde divotvorný
meč nalezneš, kterým jsi štěstí své vydobyl, a za to všecko, co jsem ti dobrého
učinila, vezmi nyní onen meč a setni mi mou hlavu; – až budu vysvobozena, smíš
všecko své manželce povědět.“</p>

<p class=e-bookprzatext>„Matko! Matko! Jak to můžeš na mně žádat?“</p>

<p class=e-bookprzatext>„Jestli mi to neuděláš, budeme oba dva nešťastni.“</p>

<p class=e-bookprzatext>Co měl nebohý Vojtěch říci! – Vzal meč a jednou ranou
uťal bělouškovi hlavu. Vtom vylítla z tohoto bílá holubička, zatřepala křídloma
a ze skály ulítla. Zarmoucen šel Vojtěch za ní, ve dveřích se však ještě vrátil
a natrhal pro svou Miladu plné kapsy chutného ovoce. Když vyšel ven, skála se
za ním navždy zavřela.</p>

<p class=e-bookprzatext>Celý upachtěný přijde již navečer domů, kde všickni nad
jeho ztrátou v největším zmatku byli. Milada seděla ve svém pokoji a nemohla si
to nijak vysvětlit, jak Vojtěch v svatební den odjeti mohl.</p>

<p class=e-bookprzatext>Tu se otevrou zpolehounka dveře a s prosebným okem
vkročí do nich manžel.</p>

<p class=e-bookprzatext>„Ach Vojtěchu, tys mě polekal! Kde jsi byl celého půl
dne?“</p>

<p class=e-bookprzatext>„Odpusť, Milado má! Já se loučil s matkou.“ Nato
vypravoval teprva manželce všecky své příběhy.</p>

<p class=e-bookprzatext>Když dokončil, sáhl do kapsy, by jí dokázal, že i v
smutném okamžení na ni vzpomněl. Ale na místě měkkého, šťavnatého jablka
vytáhne tvrdé, celé zlaté jablko; vytáhne hrušku též takovou, všecko bylo z
ryzého zlata, jen hrozen měl místo vinných diamantová zrna.</p>

<p class=e-bookprzatext>Vojtěch se trochu podivil, ale vzpamatovav se dělal,
jako by o tom věděl, a kladl to skvostné drahé ovoce Miladě do klína, kterouž
laskavé to upamatování velice těšilo.</p>

<p class=e-bookprzatext>Hody a slavnosti trvaly ještě mnoho dní, potom ale
poslal mladý král pro svého otce. – Vávra oplakával posud ztraceného syna, a
když o něm tak radostnou zprávu dostal, div se nezbláznil. Rozdal všecko a táhl
k synovi, kde skvostný výměnek přichystaný měl.</p>

<p class=e-bookprzatext>Krásná Milada porodila manželu svému mnoho synů; ale ač
byli krásní, nebyl přece žádný zlatovlasý jako otec.</p>

<p class=e-booknadpis20><a name="_Toc340653390">Noční stráž</a></p>

<p class=e-bookprzatext>Do jedné vesnice přišel zbrusu nový kantor. Než se
pomocníku toho štěstí dostane, by se školy dočekal, bývá sice na léta bohatý,
ale na groše pravý chuďas. Tak se dělo našemu novému kantoru. I pomyslil si
jednoho dne: „Nač bych já se déle nuzoval, vyhledám si bohatou ženu a nechám
toho kantorování.“ Ale bohaté nevěsty nerostou jako houby v lese, aby mohl
ledakdos jen jít a jich si nasbírat! Náš milý kantor chodil dost dlouho, ale
nic nevychodil. Konečně ho to přece omrzelo. Když viděl, že si z něho bohatá
blázny strojí, vzal si raději děvče chudé a zůstal kantorem.</p>

<p class=e-bookprzatext>Paní kantorová byla ženka hospodárná. Ačkoli ani
trojníčku zbytečně nepromarnila, nebyla přece s to, aby čeho uspořila, protože
měl muž příliš skrovné příjmy. Narodilo se jim dítě, a tu bylo nouze teprva
plné kouty. I přemýšlel pan kantor, koho by za kmotra udělal, aby ho přece
trochu z nouze vytrhl; a tu mu přišlo na mysl, že je mlynář za nejbohatšího
muže v celém okolí vyhlášen. K němu tedy šel a za kmotra ho požádal. Pan mlynář
se nezdráhal a založil dítěti tvrdý tolar. Ale to bylo jako nic. Pan kantor si
však myslil: „To neškodí, co nedal teď, dá později, – několik věrtýlků mouky
jistě pošle.“ – Ale chyba lávky! Pan kantor nevěděl posud, že je pan kmotr,
mlynář nesmírný lakomec, který vrabci holou střechu nepřeje, a že ho lidé tak
hlasitě proklínají, až by to na své vlastní uši slyšeti mohl.</p>

<p class=e-bookprzatext>Čekal dva, tři dni; čekal celý týden. Když ale pan
kmotr ještě nic do kouta neposílal a paní kantorová kromě několika vajec a
trochu mléka, co jí selky poslaly, ani co by do oka padlo v domě neměla,
osmělil se milý pan kantor a zašel sám do mlýna.</p>

<p class=e-bookprzatext>„Dobré jitro, pane kmotře! Copak nám přinášíte?“ uvítal
ho mlynář.</p>

<p class=e-bookprzatext>„Nepřináším nic, milý pane kmotřínku; ale rád bych něco
od vás odnesl!“</p>

<p class=e-bookprzatext>„Co to má být? Mohu-li, s radostí vám posloužím.“ „Přál
bych si, kdybyste mi přepustil a semlel korec žita a korec pšenice.“</p>

<p class=e-bookprzatext>„I když nechcete nic jiného, to se může stát. Stárku,
nasypte korec žita a korec pšenice; až bude semleto, ať to doveze Honza panu
kantorovi.“</p>

<p class=e-bookprzatext>Pan kmotr se uctivě poděkoval a šel s veselou domů.
Večer přijel mlynářův pacholek a přivezl mouku. Na čas byl tedy pokoj.
Říkávají, že některým lidem zlost tráví, a to se dělo snad u pana kantora také.
Když přišel ze školy, kde se s dětmi notně pozlobil, byl by vždy po mírce
buchet snědl. Tím ho sice přibývalo, ale paní kantorce vůčihledě mouky ze
špižírny ubývalo. Konečně dojedl se i chléb, a pan kmotr šel zase ke mlýnu.
Tenkrát nevolal pan mlynář tak ochotně na stárka, aby nasypal korec žita a
korec pšenice, ale přece to učinil. U kantorů tenkráte trochu lépe hospodařili.
Ale co to všecko platno, dva korce mouky, to věčně netrvá!</p>

<p class=e-bookprzatext>Když bylo v truhle prázdno, nevěděl pan kantor, má-li
jít zase k panu kmotrovi, nebo ne.</p>

<p class=e-bookprzatext>„Já bych myslila, abys nechodil,“ řekla žena, „raději
se někde jinde vydlužíme; takoví boháči nevědí, co je nouze, a řeknou, když je
člověk častěji o něco žádá, že je nestydatý – dotěravý ; a jak se doslýchám,
není pan kmotr z těch štědrých.“</p>

<p class=e-bookprzatext>„I já přece půjdu, dá-li dá, nedá-li nedá.”</p>

<p class=e-bookprzatext>Když do mlýna vešel a opět o dva korce obilí žádal,
přivítal ho mlynář jaksi nevrle a pravil: „Vidíte, pane kmotře, já nedávám
nikomu na dluh, tím méně dvakrát po sobě; ale kvůli kmotrovství byla u vás
výminka. Abych vám však opět obilí semlel, musíte prve starý dluh zaplatit. U
mne je velké vydání a nouze o peníze.“</p>

<p class=e-bookprzatext>Pan kantor slyše o splácení, zůstal jako by do něho
uhodil!</p>

<p class=e-bookprzatext>„Mějte ještě strpení, pane kmotře,“ prosil a mačkal v
ruce čepičku, div z ní neteklo. Pan kmotr mlynář něco zabručel a šel do
mlejnice. Za malou chvilku se vrátil a pravil: Já vám tedy obilí dám, a nejenom
dva korce, ale plný vůz, také je dám semlít a domů dovézt, a to všecko zadarmo,
ba ani ten dluh nechci, jestli se uvolíte, že u mne tři noci po smrti hlídati
budete.“</p>

<p class=e-bookprzatext>„Tři noci po smrti?“ opakoval kantor a hleděl s
podivením na mlynáře, mysle, že žertuje. Ale když viděl, že je to skutečná
pravda, nemeškal a dal slovo. Nebyl bojácný, na strašidla pranic nevěřil, a tak
si myslil, tolik obilí stojí za třínoční hlídání, proč bych to neudělal! –
Ještě se panu kmotrovi uctivě poděkoval, podal ruku na jisté splnění svého
slova a šel spokojen domů. Paní kantorová se tuze hněvala, když jí manžel řekl,
v jakou smlouvu s panem kmotrem vešel.</p>

<p class=e-bookprzatext>„Bezpochyby má pan kmotr strach, aby ho čert nevzal, že
chce, abys ho hlídal! – Jen si s takovými věcmi trop žerty, však uhlídáš, co ti
z toho vykvete,“ tak doložila ku konci dlouhého kázání; ale pan manžel se jí
vysmál, pravé: „I mlč a buď ráda, že máš na celý rok co jíst, beztoho bys
nemohla za ten perný groš, co já v potu tváře ve škole vymlátím, ani pro sebe
na sukni koupit; o mne se pranic nestarej, však já si to spravím, až bude
potřeba.“</p>

<p class=e-bookprzatext>Pan kmotr mlynář držel slovo; večer přivezl pacholek plničký
vůz mouky jako květ. Druhý den se nepřestalo u kantorů z komína kouřit; koláčů
a chleba byla plná prkna.</p>

<p class=e-bookprzatext>Když kantorka třetí bochník na stůl přinesla,
poznamenala ho napřed křížem, potom ho načala a skrojek kůrkou dolů na stůl
položila. Tu se začne skrojek kolíbat, jako by ním někdo hýbal.</p>

<p class=e-bookprzatext>„Proboha, prosím tě, muži, podívej se jen na ten boží
dárek, co na tom stole dělá; to je zlé znamení,“ zvolala kantorka, ouzkostlivě
na skrojek hledíc.</p>

<p class=e-bookprzatext>„Tlesky plesky, boží blesky! Tobě se hned něco zdá;
polož ho na druhou stranu a nebude se kolíbat.“</p>

<p class=e-bookprzatext>Paní manželka to učinila, a skrojek zůstal pokojně
ležet; ale v tu chvíli tloukl někdo na okno a zvenčí se ozval hlas: „Posílá mne
paní mlynářka, aby nezapomněl pan kantor na přípověď; – pan otec umřel!“</p>

<p class=e-bookprzatext>„I kýho šlaka, tak brzo? Jděte jen napřed, já přijdu
hned,“ odpověděl pan kantor a již hledal hůl, plášť i pikslu a chystal se na
hlídku.</p>

<p class=e-bookprzatext>„Ty jdeš, a já tady strachy uschnu,“ naříkala kantorka.</p>

<p class=e-bookprzatext>„A co za strachy, blázne! Lehni a spi, však ono se mi
nic nestane.“ Tak potěšil svou ženušku a šel do mlýna.</p>

<p class=e-bookprzatext>Paní mlynářka, celá ztrápená, uvedla ho hned do komory,
kde nebožtík v bílé plachtě zaobalen na prkně ležel; u nohou a u hlavy hořely
svíce. Pan kantor vzal bibli, kterou mu paní kmotra přichystala, sedl ke stolu
a četl. Pro posilněnou stál také na stolku žbánek piva, z něhož si chvílemi
připíjel.</p>

<p class=e-bookprzatext>Jako vina za vinou plynula hodina za hodinou, až přišla
dvanáctá, jižto ponocný na návsi vytruboval. Tu se začne bílá plachta hýbat:
klesne jedna noha, – druhá; a tak i jedna i druhá ruka, až najednou nebožtík na
prkně sedne a ptá se: „Jste tu, pane kmotře?“</p>

<p class=e-bookprzatext>„Jsem, jsem,” odpoví kantor a hledí zaražen na umrlce.
Ten se ale tiše zase položil.</p>

<p class=e-bookprzatext>„Oč,“ myslil kantor sám u sebe, „že není mlynář ani
mrtev a jen mě snad zkoušeti chce: musím si na něho posvítit.“</p>

<p class=e-bookprzatext>Vzal svíčku, svítil a sahal po tváři nebožtíkově, ale
ta byla zsinalá a studená jako led. „Mrtev je, ale snad nemá duše v očistci
pokoje a přišla se jen přesvědčit, nedostal-li jsem obilí zadarmo,“ řekl
kantor, postavil svíčku na stůl a pustil se do čtení. Seděl do samého rána, a v
komoře zůstalo ticho. Po dobré snídani šel domů, kde ho žena již v ouzkostech
očekávala.</p>

<p class=e-bookprzatext>Druhou noc se mu to samé přihodilo. Jak bila dvanáctá,
posadil se nebožtík, pozdvihl hlavu a ptal se: „Jste tu, pane kmotře?“, a když
pan kmotr odpověděl: „Jsem,“ opět ulehl.</p>

<p class=e-bookprzatext>Třetí den ale mlynáře pochovali a pan kmotr měl hlídat
na hřbitově; to se mu nelíbilo. „Ve mlýně hlídat je hej! Teplá komora, dobré
pivo, pohodlná lenoška; ale v chladně celou noc na hřbitově kalousovat, to se
mi pranic nelíbí, rozmýšlel pan kantor sám u sebe. Již byl na tom, že nepůjde
nikam; ale přece ho to rozešlo. Šel na faru a ptal se pana faráře o radu,
vypověděv mu dříve celou příhodu.</p>

<p class=e-bookprzatext>„Když jste dal slovo,“ řekl pan farář, „musíte jít, ale
chcete-li poslechnouti rady mé, nechoďte tam jen tak zhola. Dám vám s sebou
svěcenou vodu a kropáč. Až přijdete na hřbitov, udělejte blíže hrobu vodou nad
sebou kříž, kolem sebe kolo a do toho se postavte, – s duchy nejsou žádné
žerty.“</p>

<p class=e-bookprzatext>Pan kantor nechtěl být proti vůli farářově, vzal tedy
kropáč a vodu, poděkoval za dobrou radu a šel na hlídání.</p>

<p class=e-bookprzatext>Jak na hřbitov přišel, postavil se u mlynářova hrobu,
udělal nad sebou kříž, kolem sebe kolo, zaobalil se do pláště a sedl na zem.
Měsíc svítil jako rybí oko a clo jedenácti hodin bylo ticho. Jak ale hodiny
odbily, otevřely se u hřbitova dvéře a přes hroby hnali se přímo k panu
kantorovi dva psi jako uhel černí.</p>

<p class=e-bookprzatext>Pan kantor se trochu zarazil, ale zůstal pokojně sedět,
dívaje se, co budou dělat. Ti se pustili do mlynářova hrobu a drápy jej celý
rozryli; potom odtrhli s rakve víko, vyvlékli tělo nahoru a stáhli s něho kůži
a tak odřené hodili opět do rakve a začali hrob zasejpat. Nevěda ani proč, vzal
kantor kropáč a stranou pohozenou kůži nebožtíka kmotra k sobě do svěceného
kola přitáhl. Když byli psi s prací hotovi, ohlíželi se po kůži, a když ji v
kole spatřili, začali tak ukrutně výt, že kantorovi uši zaléhaly. „Jdi k rasu,
pekelná roto,“ křičel na ně kantor, – ale psi vyli, očima svítili a kolo
obskakovali až hrůza. „Kdybyste mně přinesli pytel tolarů, dal bych vám tu
kůži, ale jináč ne,“ řekl po chvilce pan kantor a pustil se do smíchu. Sotva to
však dořekl, odběhli psi pryč, a co by sto napočítal, přivlékli pytel tolarů.
„I hleďme, jak může člověk lehko k penězům přijít; já to prohodil jen žertem, a
páni čerti mně hned posloužili. Počkejte jen, však já nejsem hloupý. Já vám
kůži dříve nedám, dokud mi nepřinesete pytel dukátů.“</p>

<p class=e-bookprzatext>Čerti by byli rádi pana kantora roztrhali, ale do kola
nemohli, protož se raději obrátili a běželi pro dukáty. Za malou chvíli hodili
vedle tolarů ještě plný pytel dukátů a čekali na kůži. Ale pan kmotr pravil:
„Ještě mi přineste takový kus zlata, jako jste sami, a potom vám teprva kůži
vydám.“ Psi se chvíli šklebili, ale co měli dělat, dvanáctá se blížila, kůži
mít museli, a tak se raději sebrali a pro zlato běželi.</p>

<p class=e-bookprzatext>Trvalo to ale hodnou chvíli, než se zlatem přišli,
jehož bylo takový kus, že ho sotva unésti mohli; ale již začala bít dvanáctá.
Čerti vztekajíce se chtěli živou mocí na kantora, ten vzal ale kropáč a počal
je kropit. Při prvním kříži zmizela pekelná spřež, zanechajíc po sobě nesmírný
puch. Teprva když se rozednívalo, vyšel pan kantor z kola a přemýšlel, jak
dostane peníze domů, aby ho žádný neviděl. Tu slyší za sebou kroky, a ohlídna se,
vidí pana faráře.</p>

<p class=e-bookprzatext>„Jak se vám vedlo, milý pane učiteli?“</p>

<p class=e-bookprzatext>„Což to! Mně se vedlo dost dobře; ale mohlo se mi vésti
zle, kdybych byl kropáč neměl. – Podívejte se, velebníčku, co jsem dostal.“</p>

<p class=e-bookprzatext>„I pro pána Jana! Kdo vám dal tolik peněz?“</p>

<p class=e-bookprzatext>Tu začal pan kantor všecko od slova k slovu panu faráři
vypravovat.</p>

<p class=e-bookprzatext>„Ten mlynář musel být velký hříšník,“ řekl pan farář,
když kantora vyslechl, „vy jste ho vysvobodil. Než jednu věc musíte ještě
učinit. Ráno udělejte na tomto místě hranici, položte kůži na ni a spalte ji; ten
prach vezměte a nasypte tam, kudy od jedenácté do dvanácté hodiny nejvíce
hodných lidí chodí. Ale copak budete s tolika penězi dělat? Kdybych nebyl měl
vnuknutí od Boha k té dobré radě, nebyl byste tak lehce zbohatnul. Proto bych
myslil, abychom se přátelsky rozdělili. Ten pytel tolarů dejte mně, to zlato k
záduší a ty dukáty si nechte.“</p>

<p class=e-bookprzatext>„Je pravda, velebníčku, že jste dal dobrou radu, ale
mně se všecko zdá, že byste přece nebyl místo mne hlídal, protož by to nebylo přátelsky
rozděleno, ježto jsem já nejvíce při tom vystál. Ten pytel si vezměte, ale k
záduší bude jednoho kusu zlata dost.“ Tak to rozdělil pan kantor a pan farář
byl spokojen. Nato si peníze odnesli. Paní kantorová se div nezbláznila, když
tolik peněz spatřila.</p>

<p class=e-bookprzatext>Pan. kantor chtěje uposlechnouti zkušeného v takových
věcech rádce, vzal ráno dříví, šel na hřbitov, udělal tam hranici a kůži
spálil, prach vzal a dával pozor, kam budou od jedenácti do dvanácti hodin lidé
nejvíce chodit. Protože to bylo v neděli, chodili lidé do kostela; šel tedy a
položil prach před kostel na stupně, dávaje pozor, co se s ním stane. Při
pozdvihování proměnil se prach v bílou holubičku, která třikrát kantorovu hlavu
oblítla a v oblacích zmizela. I pomodlil se kantor za ni pětkrát otčenáš a
pětkrát zdrávas a šel do mlýna; tam vypravoval paní kmotře věrně celou příhodu,
jenže o penězích ani necekl, spolu ji pobízeje, aby mu mlýn prodala, ať je zač
chce. Mlynářka myslela, že je to pouhý žert, požádala tedy hezky mnoho; ale
druhý den přišel pan kantor a posázel stůl hotovými. Paní kmotra je s potěšením
shrábla, ač nevěděla, jak si to má vyložit, že má pan kmotr tolik peněz.</p>

<p class=e-bookprzatext>Pan kantor nechal učení a mlel sedlákům místo dětí
obilí, když se v krátkém čase dosti dobře do nového řemesla vpravil. Často, jsa
již starý dědeček, vypravoval dětem, jak čerty ošidil a sobě i panu faráři k
bohatství dopomohl.</p>

<p class=e-booknadpis20><a name="_Toc340653391">O chytré princezně</a></p>

<p class=e-bookprzatext>Dva řemeslníci šli světem. Jedenkráte přijdou ku
pěknému zámku a plotem se dívají oba do zahrady, kde se krásná kněžna procházela.
„Bořku, víš-li, co bych si přál?“ ptal se jeden z nich, mladý hezký chasník.</p>

<p class=e-bookprzatext>„Snad abys byl pánem toho zámku, ne?“ odpověděl Bořek.</p>

<p class=e-bookprzatext>„Chyba lávky, neuhodl jsi! Tu princeznu bych chtěl.“</p>

<p class=e-bookprzatext>„Jiříku, ty nejsi hloupý; já myslil jen na jedno, ale
ty myslíš na princeznu i na zámek. Ale nedělej si daremné laskominy a pojď,
máme ještě hezký kus cesty před sebou.“</p>

<p class=e-bookprzatext>„Bořku, čertu bych duši dal, kdybych dostal tu
princeznu.“</p>

<p class=e-bookprzatext>„To bych přece nedal,“ odpověděl Bořek a táhl Jiříka od
plotu. Šli až do chladného boru, blíže města, a tam si v stínu lehli, by
utrmáceným oudům trochu pohovili. Bořek usnul, sotva dolehl, ale Jiřík nemohl
živou mocí usnout, neustále mysle na krásnou princeznu. Tu jde kolem mládenec
zeleně oblečený a vida, že Jiřík nespí, zastavil se u něho.</p>

<p class=e-bookprzatext>„Dobrého zdraví, mladý, kampak jdete?“ ptal se Jiříka.</p>

<p class=e-bookprzatext>„I chodíme tak světem, ale já jsem toho již syt, člověk
při tom vystojí jako pes.“</p>

<p class=e-bookprzatext>„To rád věřím, nejlepší jest být pánem.“</p>

<p class=e-bookprzatext>„I toť se ví že je, jen kdyby ním mohl každý být.“</p>

<p class=e-bookprzatext>„Inu, někdy to záleží jenom na vůli.“</p>

<p class=e-bookprzatext>„Což je o vůli, oni by si lidé všelicos žádali, kdyby
se jim to vyplnilo. – Já ku příkladu bych chtěl mít tu princeznu z blízkého
zániku a povídal jsem již prve, že bych čertu duši dal, kdybych ji dostal.“</p>

<p class=e-bookprzatext>„Myslíš to opravdu?“</p>

<p class=e-bookprzatext>„Opravdu, opravdu.“</p>

<p class=e-bookprzatext>„Tvoje žádost má se ti vyplnit. Já jsem čert, a když se
mi zapíšeš, ve čtvrthodině budeš bohatým princem a můžeš jeti k princezně,
která si tě oblíbí a za manžela vezme. Zde je lístek a péro, natrhni si malíček
a krví se podepiš.“</p>

<p class=e-bookprzatext>Bez rozmýšlení vzal Jiřík osten, natrhl si malíček a
krví se čertu na lístek podepsal.</p>

<p class=e-bookprzatext>„Tak; nyní jsi můj. A za kolik let si mám pro tebe
přijít?“</p>

<p class=e-bookprzatext>„Inu já myslím za dvacet let; když užiju tak dlouho
lásky krásné princezny a světských rozkoší, půjdu rád s tebou.“</p>

<p class=e-bookprzatext>„Dobře tedy, zde máš váček plný dukátů; ať z nich
ubíráš, jak dlouho chceš, bude vždy plný. Rozvaž svůj vak, máš tam své šaty
proměněné v knížecí. Ustroj se a za lesíkem na tě čeká několik služebníků s
koněm pro tebe přistrojeným. Sedni na něj a jed k zámku, daje si jméno nějakého
prince nebo knížete.“</p>

<p class=e-bookprzatext>„Ale vždyť já neumím tak mluvit, jak se to na knížete
patří, a v prvním okamžení se prozradím?“</p>

<p class=e-bookprzatext>„O to se nestarej, budeš všecko umět, nač si pomyslíš,
a všecko se ti bude věřit. Jen jdi, dokud se tvůj kamarád nevzbudí.“</p>

<p class=e-bookprzatext>Nato čert zmizel, a Jiřík rozvázav vak, našel opravdu
skvostné šaty a začal se strojit. Potom šel za lesík, kde mu již vyšnoření
služebníci v oustrety přijížděli, vedouce koně bujného. Jiřík se naň vyšvihl
tak šikovně, jako by byl u nejznamenitějšího podkoního ve cviku býval. Nato se
obrátili ke knížecímu zámku.</p>

<p class=e-bookprzatext>Bořek se zatím probudil, a když Jiříka vedle sebe
neviděl, myslil, že šel napřed; sebral tedy své věci a pospíchal dále. Nechme
ho jít, kam chce, a nahlídněme, co se zatím v zámku dálo.</p>

<p class=e-bookprzatext>Mladá princezna byla ještě v zahradě, když Jiřík do
zámku přijel. I dal se u krále ohlásit, že je ten a ten princ z té a té země,
by mu kníže krátkého pohostinství ve svém zámku popřál.</p>

<p class=e-bookprzatext>Král ho s velikou uctivostí přijal a hned se pokoje
chystaly a služebníci museli vaky a věci princovy, kterými ho čert zásobil, do
nich nosit. Skvostná tabule byla přichystána a Jiřík se oblékl do samého zlata,
by se jen princezně zalíbil. A to se mu skutečně také podařilo. Jak jej
princezna spatřila, hned se jí zalíbil a jediné její přání bylo, aby hezký
princ u nich navždy zůstal. Ale Jiřík se také okolo ní točil jako na vřeténku a
od huby se mu jen prášilo; měl radost sám ze sebe, že mu rozprávka plyne jako
voda. Když byl nějaký den v zámku, dělal, jako by chtěl již pryč, zatím měl ale
strachu dost, jestli ho pustí.</p>

<p class=e-bookprzatext>Ale princezna se otci svěřila a prosila ho, by prince
déle zdržoval; to otec také učinil; a Jiřík zůstal rád, neboť pozoroval, že je
náviděn. Jednoho dne byl s princeznou o samotě, i použiv té chvíle zjevil jí svou
lásku, a když slyšel, že i ona jej miluje, šel k otci a žádal o její ruku.
Řekl, že nemá žádné knížetství, proto prý, že je nejmladší syn otcův, ale že si
může tu chvíli i to největší koupit. Beze všech překážek je starý kníže
požehnal a Jiříka za svého spoluvládce ustanovil. Brzo se slavila svatba a
Jiřík byl jako v nebi! </p>

<p class=e-bookprzatext>Lidé ho měli rádi, neboť byl dobrý a žádnému bez
příčiny neublížil. Za několik let nato umřel starý král a Jiřík byl sám
panujícím knížetem.</p>

<p class=e-bookprzatext>Již měl dva syny a dceru a žil se svou manželkou velmi
šťastně. Někdy ovšem vzpomněl na čerta, ale vždy si myslil: „I do té doby ještě
dlouho, kdoví co se nestane.“</p>

<p class=e-bookprzatext>Ale doba ta uběhla jako nic, a již scházel do dvaceti
jen rok. Když se Jiřík vzpamatoval, zalekla ho krátká ta lhůta tak, že pro strach
dnem i nocí spáti nemohl. Bledý co stín chodil po zámku a s bolestí se díval na
své děti a na svoji drahou manželku. Což by ušlo oku milující choti! Často se
ptala Jiříka, co mu schází, ale on všelijak se vymlouvaje nikdá příčinu
pověděti nechtěl. Tak to trvalo celičký rok, a již mu zbýval jen den. Celý den
nic nejedl a do svého pokoje se zamkl, aby neviděl slze manželčiny a otázkám
jejím se vyhnul. Večer se ale dvéře samy otevrou a do nich vkročí zeleně
oblečený mládenec.</p>

<p class=e-bookprzatext>„No Jiříku,“ pravil k bledému knížeti. „Jestlipak jsi
vzpomněl, že je dnes dvacet roků a že máš jít se mnou?“</p>

<p class=e-bookprzatext>„Bodejť bych zapomněl; ale vidíš, mám ještě všelicos na
řízení, ještě jsem se nerozloučil s mojí manželkou, popřej mi ještě tři dni.“</p>

<p class=e-bookprzatext>„To ti udělám, a mnohem více. Vyvol si po tři dni každý
den jednu věc, ať to je co je, a jestli bych nebyl s to tobě to udělat, dám ti
cedulku zpátky a více žádného práva k tobě míti nebudu.“</p>

<p class=e-bookprzatext>Jiřík poděkoval čertu a byl tomu velice povděčen; neboť
se domníval, že snad nějak čerta ošidí. Mnohem veselejší vyšel z pokoje a šel
ku kněžně, by se s ní potěšil. Kněžna vidouc úsměv na tváři svého miláčka byla
též veselejší; šli spolu na procházku.</p>

<p class=e-bookprzatext>„Pověz mi, drahá, co by tě tak těšilo, kdybys to ještě
měla?“ ptal se Jiřík, doufaje, že se od manželky něčeho doví, neboť si nemohl
na žádnou práci pro čerta vzpomenout.</p>

<p class=e-bookprzatext>„I já mám všecko, a jen bych si přála, abys byl
veselejší.“</p>

<p class=e-bookprzatext>„Vždyť jsem již zase veselý dost. Ale–pověz přece,
vždyť je to jen o řeč. Jakpak bys ještě chtěla mít zámek okrášlený?”</p>

<p class=e-bookprzatext>„Náš zámek je zpředu dost pěkný, ale zezadu není žádná
vyhlídka. Kdyby ta ukrutná skála nebyla, bylo by to lepší.“</p>

<p class=e-bookprzatext>„Máš pravdu,“ odpověděl Jiřík a hned si umínil tu práci
čertu uložit. Navečer stál čert před knížetem a ptal se ho, co žádá, aby
udělal.</p>

<p class=e-bookprzatext>„Já chci, abys mně do rána skálu, která nám vzadu celý
zámek zaclání, odrovnal.“</p>

<p class=e-bookprzatext>„Má se ti to stát, jak žádáš,“ odpověděl čert a odešel.</p>

<p class=e-bookprzatext>Kníže myslil, že to čert neudělá a že mu zbude více
času, ale velmi se ulekl, když ráno vstal, a přistoupiv k oknu, širou pláň
spatřil, na kteréž po skále ani památky nebylo. Jde pro manželku a ukazuje jí
to.</p>

<p class=e-bookprzatext>„Probůh, muži, ty máš spolek s čertem, aneb jsi
kouzelník?“ zvolala kněžna a s podivením se dívala ven.</p>

<p class=e-bookprzatext>„Toť bych ti byl dávno již tu radost udělal, ale já sám
nevím, co se to stalo, snad nějaký šotek naši rozmluvu včera poslouchal. Přej
.si tedy schválně ještě nějakou věc, zdali se i to vyplní!“</p>

<p class=e-bookprzatext>Kněžna ale byla chytrá žena, ona věděla, že to není s
dobrým a že jí manžel něco strašlivého tají. Naoko tedy řekla, že si přeje
celou tu širou pláň v nejkrásnější zahradu proměněnou, v níž by květin a bylin
a stromů ze všech krajů světa bylo, a to všecko v plném květu. Ale v duchu si
myslela: Počkej, jestli to zejtra bude, neupustím a Jiřík se mi musí přiznat.
Večer dostal čert úlohu na planině zahradu udělat, v nížto všecky květiny a
stromy ze všech dílů světa býti mají. Čert to slíbil a odešel; když se ráno
kníže probudil, zarazila ho vůně tisícerých květin, které se v nejkrásnějším
květu po rozsáhlé rovině skvěly. Byl to daleký, krásný ráj! Přišla i kněžna,
které to pokoje nedalo, a s hrůzou i zalíbením utkvělo oko její na rozkošné
květnici. Najednou se ale odvrátila, vzala Jiříka za ruku a pravila:</p>

<p class=e-bookprzatext>„Nyní, můj drahý muži, mi nesmíš déle tajit, že máš
spolek s čertem. Já to jistě vím, a raděj mi pověz, na jak dlouho jsi zavázán,
bych tě mohla potěšit aneb dobrou radou ti přispět?“</p>

<p class=e-bookprzatext>„Již je pozdě, moje srdce, dnes je poslední den, večer
přijde ještě pro jednu věc a pak jsem jeho.“ Nato Jiřík od začátku až do konce
pověděl, co byl a co se s ním stalo. Kněžna mu ráda všecko odpustila, protože
ho velice milovala a věděla, že pouze z lásky k ní chybil.</p>

<p class=e-bookprzatext>„Nebuď smuten a neběduj, ať si toho žádný nevšimne.
Budeme veselí, a až večer přijde čert, pošli ho jen ke mně. Já si do té doby
něco vymyslím.“</p>

<p class=e-bookprzatext>Jiřík byl jako znova narozen a všecka tíže s něho
spadla. Hned šel se svou chotí a celý den byl s dětmi vesel, jako by jakživo
nic nebylo. Večer se v určitou dobu čert dostavil. „Copak jsi dnes vymyslil?“
ptal se knížete.</p>

<p class=e-bookprzatext>„Jdi jen k mé paní, ona ti řekne, co chce, já již nic
nevím.“</p>

<p class=e-bookprzatext>Čert vešel do pokoje kněžnina, kteráž ho již očekávala.
„Ty jsi ten čert, co máš mého manžela odnést?“ „Ano.“</p>

<p class=e-bookprzatext>„Mohu si tedy místo něho jednu věc vyvolit, ať to je
cokoliv?“</p>

<p class=e-bookprzatext>„Ano.“</p>

<p class=e-bookprzatext>„A jestli mi to neuděláš, nemáš k němu více moci?“ „Nemám.“</p>

<p class=e-bookprzatext>„Dobře tedy; pojď sem a vytrhni mi tři vlasy z hlavy,
ale nesmí jich být více ani méně, a ať mne to ani dost málo nebolí.“</p>

<p class=e-bookprzatext>Čert se zamračil, přistoupil blíže k paní a čerstva
vzal tři vlásky a vytrhl. Ale paní přece vykřikla. „Vidíš, to máš již jeden vroubek,
já ti řekla, ať mne to ani dost málo nebolí, ale nechť, to ti prominu, nyní
vezmi ty tři vlasy a změř je.“</p>

<p class=e-bookprzatext>Čert je změřil a paní opět pravila: „Nyní mi uděláš ty
vlasy každý o dva lokte delší, ale ne abys myslil nastavit je, ty samé natáhni,
aby byly každý o dva lokte delší.“</p>

<p class=e-bookprzatext>Čert se chvíli na ně díval, ale nevěděl si rady, prosil
tedy kněžnu, aby mu dovolila do pekla je s sebou vzít a s tovaryši se poradit.
Kněžna mu to dovolila a čert s vlasy zmizel.</p>

<p class=e-bookprzatext>Když přišel do pekla, svolal všecky tovaryše své,
položil vlasy před Lucifera na stůl a povídal, co se s nimi státi musí.</p>

<p class=e-bookprzatext>„Tenkrát jsi prohrál, chytroušku,“ řekl pán, „dostal se
na tě jinší kos. Co s nimi? Natáhnem-li je, přetrhnou se, bouchnem-li do nich,
roztlučou se, dáme-li je do ohně, spálí se. Nezbývá ti nic jiného než se vrátit
a místo vlasů cedulku odvésti.“</p>

<p class=e-bookprzatext>„O já k ní nepůjdu, mohlo by se mi zle vést.“</p>

<p class=e-bookprzatext>„Proč si nedáš lepší pozor? Nyní jdi a odveď, co ti
více nepatří.“</p>

<p class=e-bookprzatext>Čert musel cedulku vzít a komu patřila odvést. Slítl
tedy do zámku, ale boje se tam vstoupit, číhal u okna, až je kníže otevře. Když
se toho dočkal, hodil ceduli do pokoje a zmizel. S nevýslovnou radostí zdvihl
Jiřík cedulku a běžel k své manželce, která již napřed věděla, jak to dopadne.
Děkovali Bohu, že je z nebezpečenství vyvedl, a žili spokojeně až do smrti.</p>

<p class=e-booknadpis20><a name="_Toc340653392">Čert a Káča</a></p>

<p class=e-bookprzatext>V jedné vesnici byla stará děvečka, jménem Káča. Měla
chaloupku, zahradu a k tomu ještě pár zlatých peněz, ale kdyby byla celá v
zlatě seděla, nebyl by si jí ani ten nejchudší chasník vzal, protože byla jako
čert zlá a hubatá. Měla starou matku a leckdy posluhu potřebovala, ale kdyby
byl mohl někoho krejcar spasit a ona dukáty platila, nebyl by jí toho
nejmenšího udělal, protože se hned pro každé slovo soudila a vadila, až to bylo
na deset honů slyšet. K tomu všemu nebyla hezká, a tak zůstávala na ocet, až jí
bylo již pomalu čtyrycet let. Jak to z většího dílu ve vesnicích bývá, že je
každou neděli odpoledne muzika, bylo to i tu; jak se ozvaly u rychtářů aneb v
hospodě dudy, hned byla plná sednice hochů, v síni a po náspi stály děvčata a u
oken děti. Ale nejprvnější mezi všemi byla Káča; hoši na děvčata kývali, a ty
se ubíraly clo kola, ale Kačence se toho štěstí co živa byla ani jednou
nedostalo, ač by dudákovi třeba sama byla zaplatila, než navzdor tomu nevynechala
přece ani jednu neděli. Jedenkráte jde také a myslí si po cestě: „Tak stará
jsem již, a ještě jsem s hochem netancovala, není-li to k zlosti? Věru dnes
bych tancovala třeba s čertem.“</p>

<p class=e-bookprzatext>Se zlostí přijde do hospody, sedne ke kamnům a dívá se,
který kterou k tanci bere. Najednou vejde do dveří pán v mysliveckém oděvu.
Sedne nedaleko Kačenky za stůl a dá si nalít. Děvečka přinese pivo, pán je
vezme a nese Kačence připít. Kačenka se chvíli v duchu divila, že má ten pán
pro ni takovou čest, chvilku se upejpala, ale konečně se ještě ráda napila. Pán
žbánek postaví, vytáhne z kapsy dukát, hodí ho dudákovi a křičí: „Sólo, hoši!“
Hoši se rozstoupí a pán si bere Káču k tanci.</p>

<p class=e-bookprzatext>„I&nbsp; kýho šlaka, kdopak asi je?“ ptají se staří a
sestrkují hlavy; hoši se ušklebují a děvčata schovávají hlavu jedna za druhou a
přikrývají hubu zástěrou, aby Káča nezahlídla, že se jí smějou. Ale Káča
neviděla žádného, ona byla ráda, že tancuje, byť by se jí byl celý svět smál,
nebyla by si z toho pranic dělala. Celé odpoledne, celý večer tancoval pán jen
s Káčou, kupoval marcipán i sladkou vodku, a když přišel čas jíti domů,
vyprovázel ji po vsi.</p>

<p class=e-bookprzatext>„Kýž bych mohla s vámi tak clo smrti tancovat jako
dnes,“ pravila Káča, když se měli rozcházet.</p>

<p class=e-bookprzatext>„I to se ti může stát, pojď se mnou.“</p>

<p class=e-bookprzatext>„A kde zůstáváte?“</p>

<p class=e-bookprzatext>„Chyť se mne kolem krku, já ti povím.“</p>

<p class=e-bookprzatext>Káča ho chňapla, ale v tom okamžení se proměnil pán v
čerta a letěl s ní zrovna k peklu. U vrat se zastavil a tloukl, kamarádi
přišli, otevřeli, a když viděli tovaryše, že je celý upachtěn, chtěli mu
ulehčit a Káču s něho sundat. Ale ta se držela jako klíště a živou mocí se
odtrhnout nedala; chtěj nechtěj musel se čert s Káčou na krku k panu
Antichristovi odebrat.</p>

<p class=e-bookprzatext>„Koho si to neseš?“ ptal se ho pán.</p>

<p class=e-bookprzatext>A tu povídal čert, jak chodil po zemi, že zaslechl
Káčin nářek o tanečníka, a mysle ji trochu zastrašit, že se s ní pustil do
tance a pak že jí na chvíli také peklo chtěl okázat. „Já nevěděl,“ dokončil,
„že se mne nebude chtít spustit.“</p>

<p class=e-bookprzatext>„Protože jsi hlupák a naučení moje si nepamatuješ,“
vyjel na něj starý pán. „Dříve než s kým co začneš, máš jeho smejšlení znát;
kdybys byl na to vzpomněl, když tě</p>

<p class=e-bookprzatext>Káča vyprovázela, nebyl bys ji bral s sebou. Nyní se mi
kliď s očí a hleď, jak se jí zbavíš.“</p>

<p class=e-bookprzatext>Pln mrzutosti štrachal se čert s pannou Kačenkou na
zem. Sliboval jí hory doly, jestli se ho spustí, proklínal ji, ale všecko nic
platno. Utrmácen, rozzloben přijde se svým břemenem na jednu louku, kde mladý
ovčák v hrozitánském kožichu zaobalen ovce pásl. Čert byl proměněn v obyčejného
člověka, a tudy ho ovčák nepoznal. „Kohopak to nesete, příteli?“ ptá se důvěrně
čerta.</p>

<p class=e-bookprzatext>„Ach, milý člověče, ledva dýchám. Považte jen, já šel
svou cestou, na nic ani nepomysle, tu mi skočí ta ženská na krk a nechce se mne
živou mocí spustit. Chtěl jsem ji nést až do nejbližší vesnice a tam ji nějak
odbýt, ale nejsem v stavu, nohy pode mnou klesají.“</p>

<p class=e-bookprzatext>„No počkejte chvilku, já vám od té neodbyty pomohu, ale
ne nadlouho, protože musím zase pást; asi na půl cesty ji odnesu.“</p>

<p class=e-bookprzatext>„I to budu rád.“</p>

<p class=e-bookprzatext>„Slyšíš, ty, chyť se mne,“ křičel ovčák na Káču.</p>

<p class=e-bookprzatext>Sotva to Káča uslyšela, pustila se čerta a chytla se
huňatého kožichu. Nyní měl štíhlý ovčák co nést, Káču a hrozný velký kožich,
který si byl ráno od nádvorníka vypůjčil. Avšak ho to také dost brzo omrzelo; i
myslil, jak by se Káči zbavil. Přijde k rybníku a tu mu napadne, aby ji tam
hodil. Ale jak? Kdyby byl mohl kožich i s ní svléknout. Byl mu sice dost volný,
a protož se o to pomalounku pokoušel, jestli by to šlo. A hle, vyndá jednu
ruku, Káča neví nic, vyndá druhou, Káča neví ještě nic, odundá první petličku s
knoflíku, oddělá druhou, třetí a žblunk – Káča leží v rybníce i s kožichem.</p>

<p class=e-bookprzatext>Čert nešel za ovčákem, on seděl na mezi a pásl ovce,
dívaje se, brzo-li se ovčák s Káčou navrátí. Nemusel dlouho čekat. Mokrý kožich
na rameně, pospíchal ovčák k louce, mysle, že bude cizinec již snad u vesnice a
ovce že jsou samotny. Když se spatřili, koukal jeden na druhého. Čert, že jde
ovčák bez Káči, a ovčák, že tam pán posud sedí. Když se domluvili, řekl čert k
ovčákovi: „Já ti děkuju, tys mi velkou službu prokázal, neboť bych se byl snad musel
do soudného dne s Káčou nosit. Nikdy na tebe nezapomenu a jednou se ti bohatě
odměním. Abys ale věděl, komu jsi z nouze pomohl, povím ti, že jsem čert.“ To
dořekl a zmizel. Ovčák zůstal chvíli jako omámený stát, pak pravil sám k sobě:
„Jsou-li všickni tak hloupí jako on, tedy je dobře.“</p>

<p class=e-bookprzatext>Nad tou zemí, kde náš ovčák živ byl, panoval mladý
kníže. Bohatství měl dost; jsa svobodným pánem nade vším, požíval všeho v plné
míře. Den ode dne kochal se v rozkoších, jakýchž jen svět podati může, a když
nastala noc, ozýval se z knížecích síní zpěv rozpustilých hejřivých mladíků.
Zem spravovali dva správcové, kteří nebyli o nic lepší než sám pán. Co
neprohejřil kníže, nechali si oni dva a ubohý lid nevěděl, kde má již peněz
nabrat. Kdo měl krásnou dceru anebo peníze, ten neměl utěšené chvíle, neboť
mohl s jistotou rozkaz očekávat, že to kníže vším právem pro sebe požádá, a
milost boží tomu, kdo by se vůli jeho protivil! Kdož by mohl takového panovníka
milovat? Po celé zemi proklínal lid knížete i správčí země. Jedenkráte, když
nevěděl již, co si má vymyslit, povolal kníže hvězdáře a poručil, aby jemu i
dvěma jeho správcům planety četl. Hvězdář uposlechl a zkoumal v hvězdách, jaký
konec vezme život třech marnotratníků.</p>

<p class=e-bookprzatext>„Odpusť, knížecí milosti,“ řekl, jsa hotov se svým zkoumáním,
„tvému životu i tvým správcům hrozí takové nebezpečenství, že se to vyřknouti
obávám.“</p>

<p class=e-bookprzatext>„Jen mluv, ať to je cokoliv! Ty ale zde zůstat musíš, a
nevyplní-li se tvá slova, přijdeš o hlavu.“</p>

<p class=e-bookprzatext>„Já se milerád spravedlivému rozkazu podvoluji. Poslyš
tedy: než bude druhá čtvrt měsíce, přijde pro oba správce čert, v tu a tu
hodinu, ten a ten den, a v ouplňku přijde pak i pro tebe, knížecí milosti, a
všecky tři vás za živa do pekla odnese.“</p>

<p class=e-bookprzatext>„Do vězení odveďte toho lživého šejdíře!“ poručil
kníže, a služebníci učinili podle rozkazu. V srdci nebylo knížeti, jak se
stavěl; slova hvězdářova otřásla ním jako hlas soudný. Po prvé se v něm ozvalo
svědomí! Správce odvezli napolo mrtvé domů, žádný z nich do huby nevzal.
Sebravše všechno jmění své, sedli do vozů, ujeli na své statky a dali hrady se
všech stran zatarasit, aby pro ně čerti přijíti nemohli. Kníže se obrátil na
pravou cestu, žil tiše a pokojně a zponenáhla se pouštěl do spravování země,
doufaje, že se snad přece krutý osud nevyplní.</p>

<p class=e-bookprzatext>O těch věcech neměl chudý ovčák ani zdání; den jak den
pásal své stádo a nestaral se pranic, co se ve světě děje. Jednoho dne
znenadání stojí před ním čert a praví k němu: „Přišel jsem, ovčáčku, bych se ti
za tvou službu odměnil. Až bude čtvrt měsíce, mám odnést do pekla bývalé správce
země, protože okrádali chudý lid a knížeti zle radili. Ale víš-li co, poněvadž
vidím, že se polepší, nechám je tu a přitom se ti hned odměním. Až přijde ten a
ten den, vejdi do prvního hradu, kde bude množství lidu. Až se strhne v hradu
křik, služebníci vrata otevrou a já pána pryč povedu, tu ke mně přistup a
řekni: „Odejdi v tu chvíli, sice bude zle! Já tě poslechnu a půjdu. Potom si
ale dej od pána dva pytle zlata dát, a nebude-li chtít, řekni jen, že mne
zavoláš. Od toho jdi k druhému hradu a též tak udělej a stejný plat požádej. S
penězi ale dobře hospodař a užívej jich k dobrému. Až bude měsíc v ouplňku,
musím odnést samého knížete, než to bych ti neradil, abys ho chtěl vysvobodit,
sice bys musel vlastní svou kůži nastavit.“ To dořekl a odešel.</p>

<p class=e-bookprzatext>Ovčák si pamatoval každé slovo. Když bylo čtvrt měsíce,
vypověděl službu a šel ke hradu, kde jeden z těch dvou správců zůstával. Přišel
tam právě včas. Zástupy lidstva stály tu a dívaly se, až čert pána ponese. Tu
se strhne v zámku zoufanlivý křik, vrata se otevrou a černý táhne pána ven,
zsinalého a napolo mrtvého. Tu vystoupí z lidu ovčák, vezme pána za ruku a
čerta odstrčiv volá: „Odejdi, sice bude s tebou zle!“ Tu chvíli čert zmizí a
potěšený pán líbá ruku ovčákovu, ptaje se ho, co žádá za odměnu. Když řekl
ovčák, že dva pytle zlata, poručil pán, aby se mu ho tolik bez meškání vydalo.</p>

<p class=e-bookprzatext>Spokojen šel ovčák k druhému hradu a též tak dobře jak
u prvního pořídil. Rozumí se samo sebou, že se kníže dost brzo o ovčákovi
dověděl; neboť se beztoho pořád poptával, jak to s pány dopadlo. Když to všecko
uslyšel, poslal vůz se čtyrmi koňmi pro milého ovčáčka, a když ho přivezli,
snažně jej žádal, by se i nad ním smiloval a z drápů pekelných ho vysvobodil.</p>

<p class=e-bookprzatext>„Pane můj,“ odpověděl ovčák, „vám to slíbit nemohu;
jedná se tu o mne. Vy jste velký hříšník, ale kdybyste se chtěl docela
polepšit, spravedlivě, dobrotivě a moudře svůj lid spravovat, jak se na knížete
sluší a patří, pokusil bych se o to, a kdybych měl sám za vás jít do horoucího
pekla.“</p>

<p class=e-bookprzatext>Kníže s opravdovou myslí všecko slíbil a ovčák odešel
přislíbiv jemu, že se v určitý den vynajde.</p>

<p class=e-bookprzatext>Se strachem a hrůzou očekávali všude ouplněk měsíce.
Jak to zprvu knížeti přáli, tak ho nyní litovali, neboť od té chvíle, co se
polepšil, nemohl si žádný hodnějšího knížete přáti. Dnové ubíhají, ať je člověk
s radostí aneb s žalostí počítá! Než se kníže nadál, byl den za dveřmi, o
kterém se vším, co ho těšilo, rozloučiti se musel. Černě přistrojen, celý
smrtelný, seděl kníže a očekával buďto ovčáka anebo čerta. Najednou se otevrou
dvéře, a černý stojí před ním.</p>

<p class=e-bookprzatext>„Stroj se, pane kníže, hodina vypršela, já jsem tu pro
tebe.“</p>

<p class=e-bookprzatext>Ani slova neodpovídaje vstal kníže a kráčel za čertem
na dvůr, kde nesmírné množství lidstva stálo. Tu se prodírá houfem ovčák, celý
upachtěný, a běží zrovna k čertu, volaje zdaleka: „Uteč, uteč, sice bude s
tebou zle.“</p>

<p class=e-bookprzatext>„Jak se můžeš opovážit mne zdržovat? Nevíš-li, co jsem
ti řekl?“ pošeptal čert ovčákovi.</p>

<p class=e-bookprzatext>„Blázne, mně tu nejde o krále, ale jde mi o tebe. Káča
je živa a ptá se po tobě.“</p>

<p class=e-bookprzatext>Jakmile uslyšel čert o Káči, byl hned ten tam a nechal
knížete v pokoji. Ovčák se mu v duchu vysmál a byl rád, že tou lstí knížete
vysvobodil. Za to ho udělal kníže svým nejprvnějším dvořenínem a co vlastního
bratra jej miloval. Avšak se také s dobrou potázal, neboť byl chudý pasák
upřímný rádce a správný dvořenín. Ze dvou pytlů zlata nenechal si ani krejcaru;
pomohl s ním těm, od kterých je správcové vydřeli.</p>

<p class=e-booknadpis20><a name="_Toc340653393">Silný Ctibor</a></p>

<p class=e-bookprzatext>Rýznburský dvůr, k náchodskému panství patřící, byl za
starých časů velký a ohromný hrad, kolem a kolem lesem ohražen. Od západní
strany se vjíždí do brány, k půlnoční straně vede však jen ouzká stezka po
příkré skále k řece Úpavě, která se pod skaliskami plíží. Dříve bylo to teď tak
malebné údolí na břehu řeky celé jedlemi zarostlé, a jen na místě, kde až
podnes Na mlejništi říkají (protože prý tam as před dvěma sty lety mlýn stál),
byla malá chaloupka, v které jeden ovčák zůstával.</p>

<p class=e-bookprzatext>Jednoho dne jede pán Rýznburský z procházky a tu vidí,
an milý ovčák velikánskou jedli na rameně nese; byl dobrý pán, ale velmi
přísný, a obzvláštně na toho, který se opovážil z lesa dříví krásti aneb
nějakou škodu dělati. Myslil tedy, že vítr jedli porazil a ovčák že ji v lese
našel a ukradl, hněvivě se tedy na něho obořil: „Jak ty se můžeš opovážit z
mého lesa dříví krást?“</p>

<p class=e-bookprzatext>„Odpusťte mně to, pane rytíři; mám tuze špatný barák, a
již dlouho jsem přemejšlel, jak bych si ho spravil. Včera jak tudy jdu, padla
mi ta jedle do oka, a myslím si: Počkej, ta by se ti hodila. I nedalo mi to, až
jsem pro. ni došel a vytrhl.“</p>

<p class=e-bookprzatext>„Ty že jsi tak silný?“ ptal se rytíř a s podivením
hleděl na ovčáka, který pořád ještě jedli na rameně držel. Nebyl příliš velký,
ale svalovité a složité postavy.</p>

<p class=e-bookprzatext>„I což je o sílu,“ odpověděl ovčák, „jen kdybych měl
něco lepšího na zub.“„A co bys tak potřeboval, abys byl ještě silnější?“</p>

<p class=e-bookprzatext>„Inu já myslím, kdybych snědl dva pytle hrachu, několik
uzených kyt a k tomu vědro dobrého vína vypil, že bych v stavu byl s každým
obrem se prát.“</p>

<p class=e-bookprzatext>„Dobře tedy, máš to míti, a zejtra si pro to přijel do
hradu. A stranu té jedle ti to pro tenkráte odpustím, ale podruhé cti můj bor.“</p>

<p class=e-bookprzatext>S radostí ovčák rytíři poděkoval a vesele domů s jedlí
kráčel. Od té chvíle mu dali jméno Ctibor. Když přijel rytíř domů, nařídil
hradnímu, až přijde Ctibor do hradu, aby mu dal dva pytle hrachu, šest uzených
kyt a vědro nejlepšího vína.</p>

<p class=e-bookprzatext>Druhý den stáhl Ctibor ženě cíchu s postele a šel si do
hradu pro přípověd. „A kam si to dáte, kdo vám to pomůže nést?“ ptal se hradní,
když viděl, že Ctibor sám a sám přichází.</p>

<p class=e-bookprzatext>„Naložím si to na ramena a ponesu to sám.“ „Jsem váš
blázen? Jakpak byste mohl tolik unést?“ „O unešení je hej, jen mi to dejte.“</p>

<p class=e-bookprzatext>Naschvál mu hradní plnou cíchu hrachu naměřil, jestli
to opravdu unese. Bylo ho v ní čtyry korce a k tomu ještě šest kyt. Ale Ctibor
si zavázal cíchu a vědro vína dohromady, přehodil to přes rameno, a poděkovav
hradnímu, kráčel pohodlně domů.</p>

<p class=e-bookprzatext>Několik dní nato byl vypsán z Prahy velký turnaj, ku
kterémuž se všickni rytíři sjeti měli. Byl to prý tenkráte způsob, že si rytíři
silné panoše (čili obry) drželi, kteří se na místě jich při turnaji potýkali.
Rytíř Rýznburský neměl žádného tak silného panoše, na kterého by spolehnouti
mohl; byl tedy u velké nesnázi. Na štěstí vzpomněl si na Ctibora a tu chvíli
pro něho poslal.</p>

<p class=e-bookprzatext>„Poslechni, Ctibore,“ řekl, když ovčák vešel.
„Jestlipak bys chtěl u mne panošem být?“</p>

<p class=e-bookprzatext>„To věřím, že chtěl, a jak rád.“</p>

<p class=e-bookprzatext>„Musel bysi se naučit se zbraní zacházet a dobře
jezdit.”</p>

<p class=e-bookprzatext>„Tomu já se všemu rád učit budu; a síly mám teď až
nazbyt.“</p>

<p class=e-bookprzatext>„Dobře tedy; jdi k hradnímu, on ti dá jiný šat, za týden
musíš ale všecko umět, potom pojedem do Prahy.“</p>

<p class=e-bookprzatext>Ctibor radostí do stropu skákal, když slyšel, že pojede
do Prahy, a ve dne v noci se učil; než uplynulo osm dní, uměl vše, co panoši
potřeba, a rytíř docela uspokojen odebral se se svým komonstvem do Prahy. Z
celých Čech byli již rytíři pohromadě i mnoho cizinců; obzvláštně se povídalo
mnoho o jednom, který prý velmi silného obra s sebou měl. Když nastal den k
turnaji určený, sjeli se všickni na ustanoveném místě, kde pro pány a paní
lešení skvostnými koberci obvěšené připraveno bylo, před nímž se panoši
potýkali. Když se panstvo shromáždilo,&nbsp; vjeli v ohražené místo dva panoši
na pěkných koních,&nbsp; jeden byl onen vyhlášený obr, druhý českého rytíře
panoš. Po malé chvíli byl cizinec vítězem; tak se stalo několiku, z čehož
cizinci nesmírnou radost měli, čeští páni ale pohoršení. Tu přišla řada i na
Ctibora. Když předejel a cizinec toho jak se zdálo nepatrného chlapíka
přeměřil, řekl pohrdlivě: „Jakpak se ty, malý mužíčku, můžeš opovážit se mnou
se potýkat? Tebe rozmáčknu jako ten kámen!“ a vezma kámen oblátkový do ruky,
zmáčknul jej jako homolku.</p>

<p class=e-bookprzatext>„Inu,“ řekl Ctibor a popojel až k němu, „když myslíte,
že jsem proti vám slabý, tedy se nepotýkejme a podejme si na rozchod po
přátelsku ruku.“ S oušklebkem mu obr ruku podal, ale Ctibor ji popadl, vyhodil
obra do povětří a zase ním tak nerázně o zem smýknul, že více ani nedechl.
„Myslíš, že jen u vás umějí kameny mačkat, u nás umíme ještě něco víc.“</p>

<p class=e-bookprzatext>Tu se ozval pán Rýznburský: „Ctibore, Ctibore, obrův
pán ti ujíždí, pusť se za ním.“ Ctibor nechaje obra ležet pustil se za pánem.
Právě jel cizinec s kopce, když ho Ctibor dohonil; i skočil s koně a popadl vůz
tak silně za kolo, že mu kus loukotě s třemi špicemi v ruce zůstal. „Tak se,
pane, od nás neujíždí,“ křičel na omámeného rytíře, „dříve musíte zaplatit“
(byl to snad způsob, že který prohrál, vítězi dobré spropitné dáti musil).
Chtěj neb nechtěj, musil se cizinec vrátit a ku posměchu českým pánům Ctiboru
zaplatit. Ctibor však za svůj hrdinský kus stal se rytířem a do znaku dostal
kus loukotě s třemi špicemi. Žil dlouho a vždy v dobrém přátelství s pánem
Rýznburským; konečně byl v kostele na Hořičkách pochován.</p>

<p class=e-booknadpis20><a name="_Toc340653394">Rozkoš</a></p>

<p class=e-bookprzatext>Před dávnými časy byl v Novém Městě purkrabím Straka z
Nedablic; byl prý ale velmi přísný a zlý a lid ho nemiloval. Jednou jel na
procházku, a když přijel nedaleko Rousína, k lesíku a rybníku náchodskému,
viděl na mezi pasáka ovce pásti; i zajel k němu, aby ho snad trochu postrašil.
Pasák ale ku podivu ani ho nezpozoroval a jen před sebe se díval. „Kampak se
tak neustále díváš?“ ptal se pan Straka. Touto otázkou ze svého přemejšlení
vytrhnut, vzchopil se pasák, a když přísného úředníka pozdravil, odpověděl
jemu:</p>

<p class=e-bookprzatext>„Hleďte tamto, milostivý pane, jaká to prostrannost,
jaké krásné místo k založení rybníka; co ty pole jsou, tam rybník založit, ten
potůček, co tam teče, moh by se tam vést a nebylo by velké hráze potřeba. Byl
by to rozkošný rybník a nestál by mnoho.“</p>

<p class=e-bookprzatext>Když si to pan Straka přehlídl, jak mu to pasák
ukazoval, podivil se rozumu a ostrovtipnosti chlapcově a umínil si rady jeho
použít. Jsa ale příliš hrdý, aby ho za to pochválil, hodil jen po pansku hlavou
a odejel. Když přijel domů, poslal na to místo lidi, kteří práci započít
museli. Pole chudým lidem patřící bez milosrdenství se rozkopaly, aniž ubozí krejcaru
za ně dostali. Stal se tam tedy rybník, který hodinu kolem měl, bez velké práce
a nákladu. Byl rozkošný, jak chlapec řekl, a proto jej také Rozkoš pojmenovali.
Pana Straku z Nedablic chválili za jeho moudrost, a chudého pasáka si žádný
nevšiml.</p>

<p class=e-bookprzatext>Lidé však, jimž tak nespravedlivě pole odejmul, pana
Straku příčinou toho zakleli: aby ním čert po smrti oral dotud, až by se rybník
zase v pole obrátil. Tenkráte prý slova mnoho platila a s čertem žádná hračka
nebyla; proto také, jak pan Straka umřel, viděli lidé vždy v měsíci lednu, jak
čert panem Strakou dvě brázdy od jednoho ke druhému konci rybníka orá.</p>

<p class=e-bookprzatext>Mnozí tvrdili, že jej na své oči viděli. Nyní je ale
rybník zničen a jsou tam zase pole, a ubohý pan Straka snad také pokojně spí.</p>

<p class=e-booknadpis20><a name="_Toc340653395">Tři zlaté péra</a></p>

<p class=e-bookprzatext>Jistý kupec byl nesmírně bohatý; ani královský zámek
nemohl býti krásněji ozdoben než kupcův, jak zvenku, tak uvnitř. Avšak nade
všecko bohatství milejší byla kupci krásná jeho manželka a malá dceruška,
jménem Svatava. Bylo to děvčátko stvořené k pomilování. Kdyby člověk k smrti
zarmoucen býval, když se na něj ty modré očka, tak jasné jak čistá obloha
nebeská, usmály, musel se potěšit. To cítil nejlépe Čestmír, syn chudého
pastýře nedaleko kupcova zámku. Matku neměl, jen starého otce, jejž sporým
krejcarem, který za pásání dostal, skrovně Rozdrchaná chaloupka, režná halena,
to byla jejich mohovitost. A přece byl Čestmír vždy vesel, aniž cos lepšího
sobě žádal.</p>

<p class=e-bookprzatext>Den jak den chodila chůva s malou Svatavou do zahrady,
blíže níž Čestmír pásal a zpíval. Sotva zaslechlo děvčátko pastýřův hlas, již
ji chůva neudržela a musela s ní k vršku. Čestmír jí pletl krásné věnečky,
vodil k ní jehňátka, aneb ji veselil písněmi, jichž uměl veliké množství. Tu
byla Svatava ticha a poslouchala, chvílemi zase kolem něho obskakovala, hladila
smědé líce, aneb otáčela černé kroužky vlasů jeho okolo růžového prstu. Čestmír
by byl pro to dítě do ohně skočil, ale nikdy se neosmělil na ně sáhnout; neboť
bylo vždy v drahém kmentu a v krajkách zaobaleno; on ale jen v hrubé haleně!
Než navzdor tomu měly se děti přece vždy rády a každodenně spolu hrávaly.</p>

<p class=e-bookprzatext>Již bylo Čestmíru dvanáct a Svatavě osm let, tu přijde
jednoho dne Svatava na vršek, a Čestmíra nenajde; jde dál a dále, až dojde k
malé chaloupce, i neví, má-li do ní vejít čili ne; ale slyšíc zevnitř usedavý
pláč, pozná Čestmíra a vběhne tam. Ubohý hoch sedí u mrtvoly svého otce.</p>

<p class=e-bookprzatext>„Proč pláčeš, můj Čestmíre? Co se ti stalo?“</p>

<p class=e-bookprzatext>„Jakž bych neplakal, vždyť mně otec umřel, a já ubohý
sirotek teď nikoho více na světě nemám.“</p>

<p class=e-bookprzatext>Dlouho jej Svatava sama slzíc těšila, ale Čestmír nebyl
k ukojení. Tu odešlo děvče domů, šlo k matce a všecko jí vypravovalo; dobrá
paní poslala hned pro chlapce a tělo poručila slušně dát pohřbíti. Čestmír
myslel, že je v nebi, když ho služebník do zámku přivedl a Svatava skrze
skvostné pokoje k matce jej vedla.</p>

<p class=e-bookprzatext>A Paní se hezký hoch zalíbil; majíc outrpnost s
osiřelým, ptala se ho, zdali by chtěl v zámku zůstat? S radostí Čestmír
přisvědčil, neboť se neměl kam obrátit. Nato ho vzala paní za ruku, vedla k
svému manželu a prosila za něho. Kupci se hoch také zalíbil, pročež se ho
tázal, zdali by s ním chtěl do světa jíti?</p>

<p class=e-bookprzatext>Čestmír byl ke všemu volný, a když mu pán sliboval, že
může býti časem svým také kupcem, měl tím větší radost. Než Svatava se na to
zle mračila, že má ztratit druha svých dětských her, a když byli o samotě,
domlouvala mu, proč chce jít s otcem.</p>

<p class=e-bookprzatext>„A jakž bych nešel, milá Svatavo, když mne tvůj dobrý
otec s sebou vezme? Vždyť nemám již žádného na světě.“</p>

<p class=e-bookprzatext>Svatava pomalu nahlížela, proč chce Čestmír do světa,
ale přece ji to mrzelo. Kupec dal ušít Čestmíru nové šaty a za několik dní měli
odejít. Navečer před odjezdem prošly děti všecka místa, kde rády hrávaly,
konečně šly do zahrádky ke hrobu otce Čestmírova a ověnčily ho kvítím, jakž to
denně dělávaly.</p>

<p class=e-bookprzatext>„Jen neplač, milý Čestmíre, každý den ozdobím hrob otce
tvého kvítím, jaks ty to dělával. Otec brzy opět se vrátí, ty s ním, a přivezeš
mi krásný věnec z cizozemských květin. Pak budeme poznovu spolu běhat, budeme
hrát a ty mi budeš písně zpívat.”</p>

<p class=e-bookprzatext>Tak se těšily ubohé děti! Druhý den odejel kupec do
cizích zemí pro drahé zboží a klenoty, které po jiných zemích zase rozvážel.
Dlouho pohlížela Svatava po Čestmíru a Čestmír se ohlížel zpátky po milém
děvčeti. </p>

<p class=e-bookprzatext>Nyní žila Svatava s matkou o samotě; netěšily ji více
dětské hry, jenom večer běžela do zahrady a věnčila hrob starého pastýře. Matka
ji učila všelikým pracem a na harfu. Již se radovala, až se Čestmír vrátí, že
bude hrát a on že bude s ní zpívat. Rok brzy uběhl, a kupec se měl navrátit.
Jaké tu bylo radosti, když poslal otec zprávu, že druhý den přijede. Nebohá
Svatava nevěděla posud, že bývá často naděje klamná! Otec přijel, ale Čestmíra
s sebou nepřivezl. I počal rozkládat skvostné hračky, které dcerušce přivezl,
měřil na ni šaty a konečně vyndal také zvadlý věneček. „Ten ti posílá Čestmír,
protože máš ráda květiny; jsou to drahé kvítka, ale na cestě mi zvadly.“</p>

<p class=e-bookprzatext>Svatava vzala věneček a pokropila ho slzami většími než
perle.</p>

<p class=e-bookprzatext>„Proč jsi jej, milý otče, nepřivezl s sebou? Já se na
něj těšila.“</p>

<p class=e-bookprzatext>„Dal jsem ho do učení u jednoho bohatého kupce, až bude
ve všem vycvičen, pak se k nám opět vrátí.“ </p>

<p class=e-bookprzatext>„Ale kdy to bude?“ </p>

<p class=e-bookprzatext>„To ti, milé dítě, nemohu říci; snad za několik let.“</p>

<p class=e-bookprzatext>Ach, toho se ani nedočkám, myslila Svatava, zašla do
zahrady a bolestně plakala. Než léta ubíhají jako voda, a člověk by se ani
nenadál, čeho se dočká! – Svatava rostla a kvetla co růže v mechovém listu.
Každý rok se vracel otec z cizích zemí, ale Svatava už nikdy neplakala, když
Čestmíra nepřivezl. Rok po roce bledl jeho obraz víc a více v srdci jejím, ač
se nikdy docela nesetřel!</p>

<p class=e-bookprzatext>Zatím byl Čestmír u bohatého kupce v učení a skoro celý
rok se s ním po moři plavil a mezi všelikými národy se potuloval. Kupec neměl
žádných dětí a Čestmíra velice miloval. Čestmír byl za to vděčen. On by byl
ochránci pomyšlení udělal a do ohně pro něho skočil; hlavu měl vtipnou, ve všem
byl obratný, a tedy to v krátkém čase tak daleko přivedl, že svou spravedlností
a šikovností pánu svému ne sta, ale tisíce zachoval. Když měl prázdnou chvíli,
chodil buďto po poli, po zahradě, aneb po palubě a díval se přes šíré krajiny a
moře k svému domovu, kde byl hrob rodičů a dvé modrých očí, které mu po cestě
života co hvězdy svítily. Když mu bylo nejsmutněji, začal zpívat zamilované
písně, které Svatava tak ráda poslouchávala; a tu nechali začasté plavci
veslování, páni opustili své komůrky a poslouchali prostý, ale velmi dojemný
zpěv bývalého pastýře. Desátý rok již nastával, co se z domova odebral; tu ho
jednoho dne pán k sobě zavolá a praví k němu:</p>

<p class=e-bookprzatext>„Můj přítel, tvůj bývalý pán, chce zaslat velký náklad
zboží napřed domů, poněvadž ale nemá člověka, na kterého by mohl spolehnout,
žádal mne, bych tebe vypravil. Já mu to neodepřel, neboť vím, že se také rád
zase jednou domů podíváš, není-li pravda?“</p>

<p class=e-bookprzatext>S veselou tváří přisvědčil Čestmír dobrotivému pánu, přijal
na cestu peníze a chvátal na koráb k otci drahé Svatavy. Ten mu odevzdal zboží,
vzkázal pozdravení paní a dceři a doložil, že se za několik dob za ním navrátí.
Jak dlouhá přicházela Čestmíru cesta k domovu!</p>

<p class=e-bookprzatext>„A nač chvátám?“ ptal se chvílemi sám sebe, když si
všecko předložil. „Koho tam najdu? Hrob rodičů a krásnou dceru bohatého pána,
která si chudého sirotka nevšimne.“</p>

<p class=e-bookprzatext>Bylo navečer, v tu dobu, v kterou k němu Svatava
chodívala, když Čestmír skoro po desítiletém rozloučení chaloupku, v níž zrozen
byl, opět spatřil. I pospíchal kvapným krokem do panské zahrady ke hrobu
otcovu.</p>

<p class=e-bookprzatext>Na pavlánu skvostného zámku sedí Svatava, drží harfu v
ruce a zpívá; rudá zář zacházejícího slunce padá na její milostnou tvář, jako
by jí chtělo na dobrou noc líce zlíbat. Myslí na Čestmíra, na smědého chlapce,
a zpívá píseň, kterou ji před rozchodem naučil. Tu to zašumí listím a měkký
libý hlas splývá s hlasem jejím. „Toť Čestmírův duch,“ zašeptá a s trnoucím
srdcem naslouchá tónům, které plněji a toužebněji nahoru zaznívají. Harfa
klesne z mramorové ruky, hedvábný šat zašustí po pokoji a již se kmitá Svatava
letným krokem po zahradě. Tu stojí před ní mladý vysokorostlý muž! Jakž by jej
nebyla poznala? Toť byly ty smědé líce, které co děcko hladívala, ty černé
prsténce, v kterých se ráda přebírala, to byl Čestmír, společník dětských
jejích let, ovšem mnohem krásnější, než si jej představovala.</p>

<p class=e-bookprzatext>„Odpusťte, panno,“ pravil a hlas jeho se chvěl a duše
okem k panně zalétala. „Odpusťte, že jsem šel dříve políbit popel mrtvých, než
do zámku s vyřízením od vašeho otce.“</p>

<p class=e-bookprzatext>„Jak mluvíš tak ke mně, Čestmíre?“ řekla Svatava a slza
se jí leskla na tváři jako rosní krůpěj na růžovém listu. „Nejsem více tvoje
milá Svatava? Což deset roků tolik změnilo?“</p>

<p class=e-bookprzatext>„Ba změnilo; růže, již jsem co poupě opustil, vzrostla
a vykvetla v krásný keř, ale ruka chudého sirotka nesmí se té vzácné květiny
dotknout.“</p>

<p class=e-bookprzatext>„A jakž, když růže sama k tobě se kloní a ruku na
pozdravení podává,“ odpověděla Svatava a s laskavým úsměvem podala ruku druhu
milému, který ji k tlukoucímu srdci přitiskl. Po chvíli ho vedla k matce, která
ho s radostí přivítala a co svého syna poctila. Svatava a Čestmír byli zase
hravé děti, jako před lety procházeli se zahradou, a večer hrála Svatava na
harfu a Čestmír s ní zpíval. Dnové utíkali jako hodiny, a doba se blížila, kde
měl otec přijít a Čestmír odejít.</p>

<p class=e-bookprzatext>Seděli v zahradě, rozprávěli o blízkém rozchodu a hoře
jim srdce svíralo; tu ovine Čestmír rámě kolem štíhlého těla Svatavy a – otec
její stojí před nimi.</p>

<p class=e-bookprzatext>„Zrádný podvodníku!“ křičel hlasem hněvem soptícím.
„Tak se mi chceš odměnit za to, že jsem tě z prachu vyzdvihl? Myslíš, žebráku,
že můžeš své oči k mé dceři vznésti?“</p>

<p class=e-bookprzatext>Temný ruměnec polil tvář Čestmírovu, zuby se zaťaly do
plných retů, zlost a bolest mu bouřila v prsou!</p>

<p class=e-bookprzatext>„Otče, odpusť, já jej miluji!“ prosila Svatava, sepjaté
ruce k otci vztahujíc.</p>

<p class=e-bookprzatext>„Tys dcera nezdárná, která chce činit proti vůli
otcově. Slyš tedy slib, který mne váže: jen ten dostane tě za manželku, kdo mi
tři zlaté péra z obrovského ptáka přinese.“</p>

<p class=e-bookprzatext>„A dostojíš v slovu i chudému sirotku?“ ptal se Čestmír
s okem plamenným.</p>

<p class=e-bookprzatext>„Ano, i sirotku!“ odpověděl kupec.</p>

<p class=e-bookprzatext>„Bůh tě opatruj, Svatavo drahá! Dříve než se zelené
stromy v žluté roucho oblekou, přinesu tři zlaté péra, anebo mne více
nespatříš.“ To řka políbil na smrt bledou dívku, odkvapil ze zahrady a v malé
chvíli letěl ze zámku do šírého pole. Necháme hořekující Svatavu samotnu a
půjdeme za ním.</p>

<p class=e-bookprzatext>Jedním cvalem šlo to až do města, kde jeho pán bydlel,
kterému s trudným srdcem svou nehodu vypravoval. „A kde jest takový pták?“</p>

<p class=e-bookprzatext>„To nevím, ale budu chodit tak dlouho, až ho najdu.“</p>

<p class=e-bookprzatext>„Milý hochu, těžkou sice úlohu vzal jsi na sebe; ale
jdi jen a pokus se o své štěstí, snad ti bude Perun milostiv.“</p>

<p class=e-bookprzatext>Druhý den obdržel Čestmír u pána schované peníze, k
nimžto mu tento několik hrstek přidal, sedl na kůň a ubíral se do světa. Dlouho
již jezdil, když se jednoho dne zastavil u města, které bylo celé černým suknem
potaženo. I ptá se v hospodě, co to znamená, načež mu hospodský odpověděl:
„Měli jsme zde ve městě studni, v které byla uzdravující voda. Ať byla jakákoli
nemoc, kdo se té vody napil, byl uzdraven. Nyní ale dlouhý čas voda v studni se
zkalila, a kdo se jí napije, musí umřít. Lékařů žádných nemáme, protože jsme
jich nepotřebovali; lid umírá, a my si nevíme rady.“</p>

<p class=e-bookprzatext>„A což to nemůže žádný vyšetřit, co v studni vězí?“</p>

<p class=e-bookprzatext>„Žádný se nechce na to odvážit, protože smrtný zápach z
ní vane. Jediný pták obrovský mohl by míti vědomost, co v tom vězí.“</p>

<p class=e-bookprzatext>„Právě toho také hledám,“ řekl Čestmír.</p>

<p class=e-bookprzatext>„I toť byste nám mohl, milý pane, to dobrodiní prokázat
a také o nehodě naší studně se poptat.“</p>

<p class=e-bookprzatext>„Jestli se k němu dostanu, milerád to udělám.“</p>

<p class=e-bookprzatext>Než Čestmír z hospody odejel, vehnalo se množství lidu,
kterým to hospodský napověděl, a všickni ho žádali, aby se u ptáka zlatohlavce
poptal.</p>

<p class=e-bookprzatext>Zase přijel do jednoho města, a tam byl královský palác
celý černým suknem potažen. Zajede do hospody a ptá se, co to má znamenat? Tu
mu povídají, že byl v královské zahradě strom, který zlaté jablka nesl. Po
všecky časy, dokud byl strom zelený, byla také královská rodina šťastna i
zdráva; nyní prý ale najednou strom uschnul, zlaté jablka opadaly, a od té
chvíle jediná dcera králova bledne a chřadne a nikdo jí pomoci nemůže.</p>

<p class=e-bookprzatext>„A neví se, jakým prostředkem by se strom opět
zazelenal a princezna uzdravila?“</p>

<p class=e-bookprzatext>„Neví ; jenom obrovský pták zlatohlavec má toho
vědomost.“</p>

<p class=e-bookprzatext>„Toho já také hledám, ale nemohu se doptat, kde bych ho
našel.“</p>

<p class=e-bookprzatext>„On se zdržuje na vysoké skále nad černým mořem, kam
ještě noha lidská nevstoupla. Ale kdybyste byl, pane milý, tak šťastný a k němu
se dostal, poptejte se, jak by se našemu králi pomoci mohlo?“</p>

<p class=e-bookprzatext>„To vám rád udělám, jestli se k němu dostanu.“</p>

<p class=e-bookprzatext>Od toho města jel Čestmír přes hory a doly, že někdy za
celý den ani človíčka neviděl. Konečně dostal se z lesů a pustin a viděl před
sebou šíré černé moře a na moři jedinou loďku, která se na vinách kolébala.
„Snad to přívozník,“ pomyslil si Čestmír a čekal, až se loď ku břehu přiblíží.
Ta se pomalu přihoupala a konečně ku břehu přirazila. Seděl v ní čert.</p>

<p class=e-bookprzatext>„A co ty, červíčku zemský, v této pustině pohledáváš?“
ptal se Čestmíra.</p>

<p class=e-bookprzatext>„Já jdu za ptákem zlatohlavcem, který prý na druhé
straně za mořem bydlí. Jsi ty přívozník?“</p>

<p class=e-bookprzatext>„Jsem; ale koho nechci, toho nepřevezu.“</p>

<p class=e-bookprzatext>„Když ti dobře zaplatím, snad mně to neodepřeš?“ ptal
se Čestmír pln strachu, co mu asi čert odpoví.</p>

<p class=e-bookprzatext>„Za peníze nepřevážím nikoho; jestli se ale zeptáš
ptáka zlatohlavce, jak dlouho zde ještě zůstati musím, převezu tě.“</p>

<p class=e-bookprzatext>„A proč bych se nezeptal? Cožpak jsi zde z pokuty?
Vždyť jsi čert, pomoz si tedy sám!“</p>

<p class=e-bookprzatext>„Kdybych věděl jak, nebyl bych na tebe čekal. Již dvě
stě let se po tom moři plavím za trest, že jsem se jedenkráte svému pánu
protivil, a nevím, jak bych se vykoupil.“</p>

<p class=e-bookprzatext>Čestmír nechal svého koně se pásti, sedl na loď, a čert
ho vezl na druhou stranu. Zdaleka viděl už Čestmír skálu, na níž pták bydlel.
„Buďto tam najdu moje blaho, anebo smrt,“ pravil sám k sobě, když z loďky
vystupoval.</p>

<p class=e-bookprzatext>„Ať se nezapomeneš zeptat, sice tě po druhé nepřevezu,”
přikazoval čert.</p>

<p class=e-bookprzatext>Nebezpečnou cestou bral se Čestmír nahoru, až na vrch
skály, kde byla jeskyně, kterou po dlouhém hledání a namáhání konečně našel. U
vchodu stála stará babička.</p>

<p class=e-bookprzatext>„Jak jsi až sem zabloudil, zemský červíčku?“ ptala se
babička, když k ní Čestmír došel.</p>

<p class=e-bookprzatext>„Má zlatá babičko, zabloudil jsem v těch ukrutných
lesích a pustinách, noc je na krku a nevím kudy kam. Popřejte mi noclehu, sice
mne dravá zvěř roztrhá.“</p>

<p class=e-bookprzatext>„Milý hochu, bojíš-li se roztrhání, tedy se raději vrať
nazpět; zde přebývá obrovský pták zlatohlavec, můj pán, jestli tě ucítí,
nespatříš světla více.“</p>

<p class=e-bookprzatext>„Prosím vás, milá dobrá babičko, nechte mne jen tady a
někde v koutku mne ukrejte, já nemohu již ani krok dále.“</p>

<p class=e-bookprzatext>I slitovala se babička nad Čestmírem, vzala ho do
jeskyně, udělala oheň a uvařila něco k požití. Čestmír, který by byl tuze rád
babičku na svou stranu přivedl, počal ledacos o světě vypravovat, což se
babičce líbilo. Konečně vyjel s barvou ven. Když babička porozuměla, co host
žádá, velice se opovážlivosti té podivila, a chvíli se rozmýšlejíc, řekla: „Já
byla také jednou na tom světě, ale již tomu tak dlouho, že to nepamatuji; než
proto nejsem přece tak divoká jako můj pán a mám outrpnost s ubohým člověkem.
Co bude mého možného, to pro tě udělám. Ale čas se blíží, kde pán přicházívá,
pojď tedy raději se mnou, ať se neopozdíš.“ Nato ho babička odvedla do jedné
díry, přikryla mechem a navrch naházela roští a chvoje. „Ani se nehýbej, až tě
zavolám,“ přikázala posléz a odešla, aby pánu svému dobrou večeři přichystala.</p>

<p class=e-bookprzatext>Najednou to na protější straně od moře nad lesem
vychází jako velká záplava, vždy blíže a blíže, až se to v šumném letu k
jeskyni přižene. Je to pták zlatohlavec; když zatřepe křídloma, slyšet to na
míli cesty, a šlápne-li, praskají mu pod nohou kořeny stromů, peří jeho ale
jedno slunce a hlava nad všechny mudrce.</p>

<p class=e-bookprzatext>„Čichám, čichám člověčinu, koho tady máš?“ křičí na
babu, vejda do jeskyně.</p>

<p class=e-bookprzatext>„Hvězdo mořská! Koho bych tu mohla míti?“ odpoví baba a
jde po své práci. Pták se upokojí, sedne a jí, co mu baba předkládá. Po chvilce
ale začne zas: „Čichám, čichám člověčinu, pověz, babo, koho tu máš?“</p>

<p class=e-bookprzatext>„Jen si pomysli, pane, kdo by se k nám dostati mohl?“
Pán to rozvážil a jedl zase dále; ale když vstal a obcházel okolo krbu, začal
ještě hřmotněji: „Čichám, čichám člověčinu, pověz, babo, koho tu máš, sice bude
zle.“</p>

<p class=e-bookprzatext>„Panáčku, panáčku, jak si jen můžeš pomyslit, že bych tu
někoho přechovala, vždyť tvé oko každého na dvě míle třeba v nejtmavější noci
vyslídí. Ale měl jsi asi dnes chutnou pečínku a ta ti posud nosem čpí.“</p>

<p class=e-bookprzatext>Chvíli ještě pták čmuchal, hledal, ale potom šel přece
na hnízdo. Baba ulehla vedle něho, ale nespala. Jakmile začal pták chrápat,
přišoupla se blíže a mžikem mu jedno péro z křídla vytrhla.</p>

<p class=e-bookprzatext>„Co ti napadá, babo zlořečená, že mne ze sna budíš?“
rozkřikl se pták a vyvalil na ženu oči jak ohnivé koule.</p>

<p class=e-bookprzatext>„Ach odpusť, milý pane! Já měla děsný sen a chytila se
tvého křídla. Zdálo se mi, že jsem přišla do jednoho města, kde byl velký pláč
a nářek. Ptám se, proč naříkají, a tu slyším, že měli uzdravující vodu v
studni, a ta že je nyní otrávena, a kdo té vody se napije, že umřít musí. Pověz
mi pak, pane, jestli byla opravdu taková studně na světě?“</p>

<p class=e-bookprzatext>„Ovšem že byla; ale najednou počali býti lidé v tom
městě rozpustilí prostopášníci a zapomínali bohům oběti přinášet. Bohové se na
ně rozhněvali a za trest dali do studně jedovatého pavouka, který vodu otravuje
a smrtný zápach kolem studně rozesílá. Kdyby se lid polepšil, bohům u studně
obětoval, mohli by vodu vybrat, pavouka zabít, a pramen uzdravující by se opět
vyprýštil. Teď ale spi a dej mi pokoj.“ Nato se pták obrátil a za minutu
chrápal jako prve.</p>

<p class=e-bookprzatext>Baba na to čekala a v malé chvilce mu opět druhé péro
vyškubla.</p>

<p class=e-bookprzatext>„Což se ti v hlavě popudilo, ty babo jedu?“ křičel pták
a zlostí se mu oči jiskřily.</p>

<p class=e-bookprzatext>„Nezlob se, pane milý, nevím, co se to dnes se mnou
děje. Zase jsem byla v takovém městě a tam byl královský zámek celý černým suknem
potažen. I ptám se, co to znamená, a tu mi vypravují, že měli strom zlaté
jablka nesoucí, a ten že nyní uschl. Od té doby ale že královská princezna
stůně a chřadne. Prosím tě, pověz mi také, jak by se těm lidem pomohlo?“</p>

<p class=e-bookprzatext>„Ta královská dcera měla jednoho panoše ráda a on ji.
To se ale král dověděl, dceři na něj mysliti přísně zapověděl a panoše dal
vsadit do vězení. Princezna se ale trápila a před časem zakopala mrtvý plod své
lásky pod svatý strom; od té chvíle strom usychal, zlaté jablka opadaly a princezna
teď chřadne. Kdyby král panoše propustil, dceru s ním zasnoubil a kůstky dítěte
pod stromem vykopal, nesl by strom zlaté ovoce a královská rodina by znova
štěstí a spokojenosti došla. Ale jestli mne, babo, ještě jednou vzbudíš, bude s
tebou zle!“</p>

<p class=e-bookprzatext>Baba se zaříkala, že nevzbudí, ale sotva pták usnul,
vytrhla mu třetí péro.</p>

<p class=e-bookprzatext>„I ty zlopověstná babo, což tě čert pokouší?“ zahřměl
pták a popadl babu za krk.</p>

<p class=e-bookprzatext>„Zlatý panáčku, já za to nemohu; opravdu se mi zdálo o
čertu, a já se v ouzkosti tvého křídla zachytila. Bylo mi, jak bych chodila na
břehu moře, co pod skalou hučí. Tu připluje černá loď, v ní sedí čert a smutně
naříká. Ptám se ho, co mu je, a on mi povídá, že ho pán tam zaklel a že neví,
kterak si pomoci.“</p>

<p class=e-bookprzatext>„I kdyby nebyl chtěl v pekle poroučeti, nebyl by se
octnul na moři. Ale mohl by si pomoci, kdyby se mu trefilo, že by člověka
převážel. Tu by musel blíže břehu na zem vyskočit a člověka nechat v lodi řka:
Ty zůstaň na moři, já zůstanu na zemi. Jestli mne ale, babo, nenecháš spát,
tedy vstanu a hodím tě se skály dolů.“</p>

<p class=e-bookprzatext>Baba již věděla, co vědět chtěla, a nechala pána spát
až do rána. Ráno když vstal, bylo dobré snídaní již přichystáno; zlatohlavec se
najedl a šel do lesa na lov. Jakmile ho stará necítila, pospíšila k díře,
odrovnala roští a chvoj, by mohl host ven vylézti. Honem mu všecko vypravovala,
kterak jí to pták v noci pověděl, dala mu snídaní, tři zlaté péra a vyprovázela
ho z jeskyně, přikazujíc, by se jen vpravo držel, tudy že cesta k moři vede.
Tisíckrát poděkoval Čestmír dobré stařeně a radostně se bral hustým lesem po
vrchu dolů. Pod skalou čekal veslař, a sotva k němu Čestmír došel, již na něho
křičel, ví-li, co mu pomůže?</p>

<p class=e-bookprzatext>„Ovšem že vím, ale nepovím, dokud mne na druhou stranu
nepřevezeš.“</p>

<p class=e-bookprzatext>„Já tě dříve nepřevezu, až mi to povíš.“</p>

<p class=e-bookprzatext>„To bychom se tu hádali do soudného dne; jestli mne
nepřevezeš, najdu si cestu jinady, a ty nebudeš přece nic vědět.“</p>

<p class=e-bookprzatext>Čert mu dal v duchu za pravdu a bez dalšího rozkládání
na druhou stranu ho převezl. U břehu skočil Čestmír hbitě na břeh a tu teprva
řekl čertovi, co ho může vysvobodit.</p>

<p class=e-bookprzatext>„Počkej, ty ferino! Kdybych to byl dříve věděl, zajisté
bys tam nestál.“</p>

<p class=e-bookprzatext>„Blázen bych býval! Každý sám sobě nejbližší. Za
převezení ti děkuji, a až se ti vyskytne příležitost, víš teď, jak vysvobození
dojíti.“ Zahvízdna na koně, který hned přiběhl, sedl na něho, a maje srdce plné
sladkých nadějí, ujížděl jako vítr.</p>

<p class=e-bookprzatext>Když přišel do toho města, kde byl zámek černým suknem
potažen, dal se hned u krále ohlásit. Jak se král dověděl, že se cizinec od
ptáka zlatohlavce navrátil, poslal pro něho zlatý vůz s čtyrmi koňmi. Když
Čestmír, jsa s králem o samotě, všecko povídal, jak to byl pták řekl, ulekl se
král velice; ale bez rozmýšlení podal Čestmírovi ruku a na svatbu dceřinu jej
pozval. Čestmír byl by rád věděl, zdali se to všecko uskuteční, a proto slíbil,
že zůstane. Král se hned odebral k dceři a všecko jí povídal. Princezna tu
chvíli již žádné bolesti necítila, ke všemu se přiznala a tisíckráte otci za
jeho lásku děkovala. Panoš byl ihned z vězení vyveden a král sám kosti dítěte
pod svatým stromem vyhrabal a spálil. Když žehnal nejvyšší kněz mladé manžele,
začal se uschlý strom zelenat a kvésti, a než byly obřady skončeny, visel plný
zlatých jablek. Bylo radostí plné město a král nevěděl ani, kterak se Čestmíru
odsloužiti. Dal mu koně, na kterého klenotů a zlata hojnost naložil, k tomu
služebníka, což on vše bezděky přijmout musel. Třetí den se rozloučil s králem
a mladí manželé ho vyprovázeli.</p>

<p class=e-bookprzatext>Šťastně přijel se svým novým služebníkem do druhého
města. Sotva jej hospodský spatřil, tu hned se tázal, jestli na svou přípověd
nezapomněl, a když slyšel, že jim dobrou zprávu nese, běžel bez meškání do
královského palácu. Sám král si pro Čestmíra přišel a vedl ho do zámku, kde
musel všecko vypravovati. Když dopověděl, svolal král nejvyšší kněze a kázal
chystat oběti. S největší slávou a pobožností odebral se veškeren lid k
divotvorné studni a tam bohům obětoval. Po oběti pak bez uškození zdraví
pavouka zabili a studni vyčistili. Pramen jak stříbro čistý se vyprýštil, a
když vody nabrali a jednomu nemocnému jí se napít dali, byl v okamžení zdráv.
Nejdřív děkovali bohům a potom Čestmíru, kterého by byli všemi dary zahrabali.
Byl ale už svrchovaný čas, aby se zpět navrátil, neboť začínaly stromy
žloutnout.</p>

<p class=e-bookprzatext>Chýlilo se opět k večeru. Bledá co lilie, seděla Svatava
na pavlánu, myslíc na svého miláčka, a jedna slza za druhou se jí do klínu
kutálela. Tu slyší kvapný dusot koňský; pozdvihne zakalené oko, a jako když se
slunce z temných mračen probere, rozjasní se tvář její a milostný úsměv pohrává
kolem sladkých úst. Miláček se navrátil, již bylo konec žalosti! – Kupcová i
kupec viděli Čestmíra také přijíždět a oba mu vyšli vstříc. Nebyl ale Čestmír
sám, byl s ním jeho dobrý starý pán, bohatý kupec, který jej za vlastního syna
přijal a celé jmění mu daroval. Tři zlaté péra odevzdal Čestmír kupci a obdržel
za ně krásnou Svatavu. Druhý den byla svatba a nevěstu krášlily klenoty, jež
Čestmír od králů darem přinesl. Stal se z něho správný bohatý obchodník i byl
daleko široko pro svou rozšafnost a dobrotu rozhlášen. Když přijížděl z cest
domů, vodíval své děti na vršek, kde před lety ovce pásával, a vypravoval jim o
chudém sirotku, jak přišel k štěstí skrze tři zlaté péra.</p>

<p class=e-booknadpis20><a name="_Toc340653396">O zlatých zámkách</a></p>

<p class=e-bookprzatext>Slavomil a Soběslav byli bratři a synové královští.
Když došel Slavomil dvacátého roku, pravil k otci: „Otče, dej mi vystavět zámek
se zlatou střechou, abych mohl v něm zůstávat a hezkou princeznu do něho si
přivést.“</p>

<p class=e-bookprzatext>Otec měl své děti rád, vyprázdnil tedy pokladnici a dal
synovi vystavět zámek se zlatou střechou. Slavomil měl velké potěšení, děkoval
otci a hned se do svého zámku stěhoval. Netrvala však radost dlouho. Když ráno
vstal, byla střecha ta tam a zámek stál holý. Člověk ji odnést nemohl, to byla
věc patrná, proto jí Slavomil také nehledal, ale s mysli ji pustit nemoha,
neustále pro ni truchlil.</p>

<p class=e-bookprzatext>Když bylo Soběslavu dvacet let, šel k otci a pravil:
„Otče, dej mi na místě mého podílu vystavět zámek se zlatou střechou, jako jsi
mému bratru učinil.“</p>

<p class=e-bookprzatext>„Ale milý synu, kde vezmu tolik zlata?“</p>

<p class=e-bookprzatext>„Čeho se ti nedostane, vezmu v chrámě, aneb kaž slíti
domácí bůžky, zámek se zlatou střechou musím míti.“</p>

<p class=e-bookprzatext>Sebral tedy král zlato, kde mohl, a dal vystavět
Soběslavu zámek se zlatou střechou. „Ať si ji lépe hlídáš než Slavomil,“ řekl
synovi, když bylo všecko hotovo.</p>

<p class=e-bookprzatext>To si byl Soběslav již dávno umínil. První noc ani do
postele nelehl; vzal zbraň, dal si natrhat bodláků a šel hlídat. Nedaleko zámku
se skryl, zbraň uchystal a bodláky si otočil kolem krku, kdyby se mu chtělo
podřímnout, aby ho píchly. Noc byla tmavá, naslouchal tedy pilně, na které straně
se co šustne; až do půlnoci bylo ticho. Najednou se strhne u zámku náramný
šramot, Soběslav honem vyskočí a v tu stranu střelí; hluk ovšem utichl, ale že
bylo trna, neviděl, co se dělo, a je-li střecha odnešena čili nic. Běžel do
otcovského zámku a udělal povyk, lidé přiběhli se svícemi, a tu viděli u zámku
potok krve a v ní ukrutánský palec z obra; střecha byla pryč. „I to nic
nedělá,“ řekl Soběslav k svému bratru, „však my toho zloděje dostanem, až se
rozední, půjdem po krvavé stopě za ním a jistě pelech jeho najdeme.“</p>

<p class=e-bookprzatext>Jakmile se rozbřesklo, šli bratři se služebnictvem po
krvavé stopě, až přišli k veliké díře. „Přineste sem hodně dlouhé lano a jeden
z nás se spustí dolů,“ řekl Soběslav. Služebníci běželi pro lano; když je
přinesli, vzal Slavomil do kapsy zvonek, kterým chtěl dát znamení, až bude
dole, a pustil se do temné hlubiny. Za malou chvilku ale zazvonil a oni ho
vytáhli. „Cos viděl?“ ptal se s dychtivostí Soběslav.</p>

<p class=e-bookprzatext>„I byl jsem až bůhvíjak daleko dole, ale o světle ani
památky. Já tam více nepůjdu.“</p>

<p class=e-bookprzatext>„Tedy polezu já,“ řekl Soběslav, vzal zvonek a pustil
se dolů. Sto sáhů dlouhé lano bylo skoro roztočeno, když se dostal na dno. Tu
viděl kolem sebe překrásnou krajinu; tráva byla zelenější, barvitější kvítí,
malebnější ovoce, modřejší nebe, slovem, byl to zcela jiný svět. Nejdivnější mu
ale byly dvě slunce, které se blíže něho neustále točily a daleko své paprsky
házely. Udiven podepře se o strom a hledí do skvoucí záře; tu přiletí dvě
holubičky a usednou na strom. „Pověz mi, sestřičko milá,“ ptá se jedna z nich,
„co to za plamennou záři?“</p>

<p class=e-bookprzatext>„I cožpak nevíš, že jsou to zlaté zámky?“</p>

<p class=e-bookprzatext>„Nevím, milá; vzpomeň si jen, že tomu dlouho, co jsem
zde nebyla.“</p>

<p class=e-bookprzatext>„Král této podzemní říše poručil svému obru, aby
vystavěl dva zlaté zámky pro jeho dcery. Obr je vystavěl, ale neměl střechy; tu
se dověděl, že dal jeden král nad námi synovi zámek se zlatou střechou pokrýt,
i nemeškal tedy, ale v noci ji odnesl a dal na jeden z těchto zámků. Druhý
zůstal nepřikrytý až do dnešní noci, kde při kradení obr k úrazu přišel, takže si
nyní střelnou ránu u moře hojit musí. Knížecí princ, kterému jedna střecha
patří, stojí zde pod stromem a neví, co to je; kdyby šel před zámek a řekl:
Stůj, zámku, jako tvému pánu!, zůstal by zámek stát a on by se k princeznám
dostal.” Tak pravila holubička a Soběslav v duchu jí poděkovav, spěchal k
točícím se zámkům.</p>

<p class=e-bookprzatext>Přijda k prvnímu, řekl: „Stůj, zámku, jako tvému pánu!“
Zámek se v okamžení zastavil a Soběslav užasl nad jeho nádherou. Všecko bylo z
ryzího zlata a okolo dveří a oken byly rámce vysázené drahým kamením všech
barev; pokryt byl ale střechou bratrovou. I vešel Soběslav přes skvostné
koberce do vnitra, kde se všecko jen lesklo. V nejzadnějším pokoji stála panna
a krmila ptáka zlatohlávka. Černé vlasy se jí v plných kotoučích po stříbrném
rouše kroužily; hedvábná dlouhá řasa přikrývala oči temné jako noc.</p>

<p class=e-bookprzatext>„Jak jsi sem přišel, mládenče krásný?“ ptala se vábným
hlasem Soběslava, který byl jako u vidění, že jí teprv za hodnou chvíli svou
příhodu pověděti mohl.</p>

<p class=e-bookprzatext>„Tedy nemeškej a pojď hned k mé sestře,“ pravila
černooká panna, vzala Soběslava za ruku a vedla ho k druhému zámku, který se na
povědomá nám slova též zastavil. Byl-li první krásný, byl druhý ještě
krásnější, neboť jsa celý diamanty a perlami vykládán, jako slunce se třpytil.
Ale to všecko nebylo nic proti kráse panny, kterou spatřil Soběslav v
nejzadnějším pokoji. Po modrém rouše plynuly viny zlatých vlasů, které
stříbrným hřebenem právě rozčesávála. Spatříc příchozí pohledla okem modrým jak
rozvitá charpa na Soběslava a žhoucí ty střely roznítily srdce jeho jedním
plamenem.</p>

<p class=e-bookprzatext>„Koho mi to přivádíš, Judito milá?“ ptala se a hlas
její zazníval po zlatém pokoji jak stříbrný zvon. Tu sestra Judita všecko
povídala, co jí byl Soběslav svěřil.</p>

<p class=e-bookprzatext>„Tys mládenec smělý a snadno jsi to smrtí zaplatit
mohl,“ pravila princezna Helena. „Ale já ti dám dobrou radu. Náš zlý otec
odebral se do jiných zemí a dal nás tím ukrutným obrem střežit, který tobě a
bratru tvému zlaté střechy odnesl. Poněvadž přišel dnes o palec, musí se hojit;
on leží na břehu červeného moře a drží nohu ve vodě tak dlouho, dokud by se mu
rána nezahojila. V levé kapse má vodu oslabující, v pravé posilňující; ty se
musíš tedy pokusit, abys mu láhvičky proměnil a sám se pak z té posilňující
hodně napil. Až se probudí, napije se hned dle zvyku z pravé láhvičky, tím ale
oslabne a ty ho budeš moci lehko zabíti. Až to vykonáš, hod ho do moře a rychle
se k nám opět navrať.“</p>

<p class=e-bookprzatext>„Jak ale, bude-li obr vyhojen, než já k moři dojdu?“</p>

<p class=e-bookprzatext>„Tu máš zlatou píšťalku,“ řekla Helena a podala ji
Soběslavovi, „asi hodinu cesty odtud pase se na zelené louce stádo koňů; až k
nim dojdeš, zapískni na píšťalku, a který z koňů k tobě přiběhne, na toho sedni
a budeš rychleji u moře.“</p>

<p class=e-bookprzatext>Soběslav poděkoval krásným sestrám a ubíral se k
červenému moři. As hodinu cesty od zlatých zámků spatřil na louce stádo koňů.
Zapískl na zlatou píšťalku, a nejkrásnější z celého stáda přiběhl k němu; i
vyskočil Soběslav na něho a v jednom klusu uháněl k moři. Již zdálí spatřil
ukrutánské tělo obra na pobřeží roztažené, skočil tedy s koně a šel pěšky až k
břehu. Obr spal tvrdě, neboť bylo daleko jeho chrapot slyšet, jako když
zhluboka hřímá. Tiše přišoupal se Soběslav k pravé straně a zpolehoučka vytáhl
z kapsy vykukující láhvičku. Tu sebou obr pohnul a Soběslav se honem napil, aby
měl síly k boji, kdyby snad obr vstal. Ale ten zůstal ležet a spal jako prve,
takže se Soběslavu změna láhviček šťastně podařila. Nato poodešel a čekal na
břehu, až se velikán probudí; to netrvalo příliš dlouho. Obr si promnul oči,
sáhl do pravé kapsy a napil se notně z láhvičky; v tom okamžení mu ale mohutné
rámě skleslo. I začal všecko všudy proklínat, a když přicházejícího Soběslava
spatřil, vytáhl nohu z moře a zlostně se naň obořil. Ale tenkráte se nedobře
potázal; jak ním Soběslav strčil, převalil se co shnilý pařez. Snadno ho tedy
vítěz probodl a do moře hodil. Když to Soběslav vykonal, vrátil se na čerstvém
koni k zlatým zámkům.</p>

<p class=e-bookprzatext>S toužebností jej sestry očekávaly. Sotva ho spatřily,
již mu běžely obě vstříc a srdečně mu děkovaly, že je vězení zprostil. Hned
vedly hosta do pokoje, snášejíce dobré jídla a chutné ovoce, by ho aspoň něčím
uctily; avšak Soběslav byl nasycen pohledem na jich andělskou krásu.</p>

<p class=e-bookprzatext>„Nyní nás odtud vyveď,“ řekla Helena, když pohovořili a
se občerstvili, „a za odměnu vezmi ty zlaté zámky s sebou. Zde máš dvě jablka,
jedno zlaté, jedno diamantové; s prvním se postav před první zámek a řekni:
„Hop zámku do jablka!“ a zámek se do něho sevře. Druhý zámek sevři do
diamantového jablka. Až je budeš chtít mít venku, řekneš: „Hop zámku z jablka!“
a zámek se postaví, kde budeš poroučet.“</p>

<p class=e-bookprzatext>S poděkováním přijal princ skvostný dar, a vzav sestry
za ruce, šel s nimi k díře, kudy se k nim dostal.</p>

<p class=e-bookprzatext>Nejdříve šli ale k prvnímu zámku. Soběslav vytáhl zlaté
jablko a řekl: „Hop zámku do jablka!“ a zámek byl to okamžení v jablku. Tak též
učinil s druhým; potom je strčil do kapsy a všickni kráčeli k lanu.</p>

<p class=e-bookprzatext>„Nejdříve půjdeš ty, sestro,“ pravila Helena, „potom já
a naposled Soběslav. Dříve se ale, Soběslave, ještě o něco pokusit musíš. Až
budu nahoře, poběhnou kolem tebe dva beránci, jeden bílý, druhý černý. Dej
pozor, abys toho bílého chytil; jestli se ale omýlíš a chytíš černého, zanese
tě do pekla a snad nás nikdy více nespatříš.“</p>

<p class=e-bookprzatext>„Toť bych raději tu chvíli zemřel, než se toho dočkal,“
řekl Soběslav a pohlédl na zlatovlasou Helenu. Mezitím uslyšeli služebníci
zvonek a táhli lano nahoru.</p>

<p class=e-bookprzatext>Dychtiv, co as bratr vypátral, stál Slavomil u otvoru a
čekal, až ho spatří. Najednou zašustí stříbrné roucho a černokadeřavá hlava,
ozdobená perlami, se okáže. Služebníci leknutím odskočili, a kdyby byl Slavomil
Juditu nezachytil, byla by dolů spadla. Krev mu smědou tvář polila, když Judita
temné oko k němu pozvedla a příhodu bratrovu jemu vypravovala. Bez meškání
poručil, aby spustili lano pro druhou princeznu; několik služebníků muselo
běžet do zámku pro vozy a tam pro vzácné hosti všecko co nejskvostněji
připravovat. Co zatím Helenu nahoru potáhnou, podívejme se, jak to asi s těmi
beránky vypadlo. Rozčilen, potěšen stál tu Soběslav a málem byl by na beránky
zapomněl, kdyby nebyl za sebou lehký skok uslyšel. Honem se ohlídne a dává
pozor, tu se již ale bílý kolem něho zakmitne a v patách za ním černý. Soběslav
sebou trhne a chce lapnout bílého, ale tu si je splete a k neštěstí chytne
černého. Jak ho za rohy popadne, vezme ho beran na hřbet, zvedne se do povětří
a letí s ním k peklu. U černé brány jezdce složí, promění se v čerta a tluče na
vrata. Služebníci otevrou a černý komorník vede Soběslava k svému knížeti. Na
skvostném trůnu ve velké síni sedí kníže ďábel a vedle něho kněžna Luciferová.
V pekle to nebylo tak zlé, Soběslav si to mnohem hůře představoval, přece mu
však bylo ouzko, když Lucifer pekelný pohled na něho obrátil a na rohaté
komonstvo křikl: „Otevřete komoru a ukažte hostu jeho lože.“</p>

<p class=e-bookprzatext>Tu se otevrou dvéře vedoucí do komory, a po Soběslavu
zašupěl mráz, když to hrozné divadlo spatřil. Na jedné straně házeli čerti duše
peklu propadlé do vařícího oleje, na druhé je zase pekli na rožni, tu je
trhali, tam jiné ukrutnosti s nimi prováděli. Vprostřed komoře stála rozpálená
postel pro Soběslava. Studený pot na něm vyvstával, když pomyslil, že by na ni
měl položen býti. Co mu byla síla platna vedle takové roty? I řekl knížeti:
„Čím jsem peklu propadl, pane Lucifere, že mi takovou postel chystáš?“</p>

<p class=e-bookprzatext>„Neukradl jsi podzemnímu králi jeho dcery? Za to se budeš
na posteli smažit!“</p>

<p class=e-bookprzatext>Vtom se otevrou na druhé straně dvéře a do nich vstoupí
černá panna. Jak Soběslava spatřila, hned se ptala knížete, kdo to je? Když jí
to kníže pověděl, začala ho prosit, aby toto provinění tak přísně netrestal.
Také paní Luciferová, matka černé panny, prosila za ubohého Soběslava. Vstal
tedy kníže s trůnu, vzal dceru za ruku, přistoupil k Soběslavu a řekl:
„Chceš-li, abych ti život daroval, musíš si mou dceru za manželku vzíti.“</p>

<p class=e-bookprzatext>To byla rána pro zamilovaného Soběslava! Nedávno sliboval
lásku krásné zlatovlasé Heleně, a nyní si měl vzít dceru pana ďábla, ošklivou,
s jedovatýma očima a s rozcuchanými vlasy. Ale pomyslil si, co škodí, slíbím
to, a proto zůstanu své milence přece věren; kdož ví, nepoštěstí-li se mi z
pekla vyklouznout. I řekl tedy, že si ji chce vzíti. Lucifer mu dceru podal a
byla jeho. – V pekle se oddavky zkrátka odbývají. Komora se zavřela, přinesly
se stoly, jídla a pití a všecko bylo veselo. Jen nebohý ženich seděl jako
zařezaný a měl ukrutný strach, jak to dále vypadne. Po veselce dovedl kníže
mladé manžele do zahrady, kde stál uprostřed pěkný zámek, a řekl: “Zde budete
oba bydlet, a ty, Soběslave, můžeš všude poroučet jako já, jen tohoto stromu se
nedotýkej, sice se ti špatně povede.“</p>

<p class=e-bookprzatext>Všecko bylo hezké, a bylo by se i Soběslavu líbilo, jen
ta pekelná žena mu nechtěla býti vděk. Ale říkávají, že člověk všemu přivykne!
Soběslav po čase také zvykl, ač nepřestal toužit po své Helence a nepřestal
vymýšlet, jak by se odtud dostal. Často mu na mysl připadlo, proč mu as Lucifer
přikázal, aby k tomu stromu nechodil. I umínil si, že to na své ženě vypátrá.</p>

<p class=e-bookprzatext>Mladá Luciferka měla svého manžela velmi ráda, ale
tajemství mu svěřit nechtěla, vymlouvajíc se, že je neví; když ji ale Soběslav
tuze prosil, říkala, aby si toho nežádal, že by to bylo k jeho zlému. Konečně
to ale přece vyloudil.</p>

<p class=e-bookprzatext>„Na vršku stromu,“ pravila žena, „je zlaté jablko, kdo
by je utrhl a hodil za sebe, ten se octne, kde by si přál.“</p>

<p class=e-bookprzatext>Soběslav se při těch slovech tvářil, jako by mu na tom ani
za mák nezáleželo, ale zatím by si rád byl zavejskl; tak ho zpráva ta potěšila.
Hleděl nyní všemožně, jak by té příležitosti použil. Jednoho dne přinesl čert
do pekla velkého pána, všecko se to běželo na něj dívat, kníže pán měl s
výslechem co dělat a Soběslav zůstal v zahradě sám. To mu byla věc vítaná. Jako
veverka vyleze na strom, s jedné větve na druhou, a než by sto napočítal, byl
na vršku a držel zlaté jablko v hrsti. Nyní je hodil za sebe řka: „Chci být ve
svém otcovském zámku!“ Než slovo dořekl, zafučelo to kolem něho jako zlá
vichřice, všecko zmizelo, a on stál na dvoře svého otcovského zámku.</p>

<p class=e-bookprzatext>Princezna Helena stála u okna celá smutna a vedle ní
ruku v ruce Slavomil a Judita. Najednou sebou trhne, běží ze dveří, v letu se
octne na dvoře a padne Soběslavovi do náručí. Hned se všecko okolo nich
obsypalo a s radostí ho vítalo. Kromě Heleny měl největší radost Slavomil,
neboť dávno chtěl již svatbu s krásnou Juditou slavit, ale ona nechtěla svolit,
dokud by také sestra šťastna býti nemohla. Nyní bylo všecko vyrovnáno.</p>

<p class=e-bookprzatext>Druhý den slavila se svatba obou bratrů a sester.
Tenkráte neseděl Soběslav smuten; nevýslovnou blahostí mu srdce poskakovalo,
kdykoli na svou ženušku pohleděl. Navečer se vytratil ze síně, šel na vršek
proti otcovskému zámku, vytáhl z kapsy zlaté jablko řka: „Hop zámku z jablka,“
a zámek stál na vršku. Potom šel na druhý vršek, vytáhl diamantové jablko, řekl
ta samá slova, a diamanty vykládaný zámek se skvěl v záři zacházejícího slunce,
takže se lidé sbíhali a křičeli „hoří!“, ale jako přimrazeni zůstali státi,
spatříce ten div divoucí. Soběslav se vrátil a vedl hosti na podívanou; potom
dal bratrovi zlatý zámek, do diamantového šel ale sám se svou Helenou.</p>

<p class=e-bookprzatext>Zatím byl v pekle zlý rámus! Jak pohřešila mladá
Luciferka svého manžela, běžela ke knížeti a zaklínala ho, aby jí muže
navrátil. Ale to nestálo více v ďáblově moci. Všecka láska v jejím srdci se
obrátila ve zlost a jediná myšlénka její byla na nevěrníku se pomstít. To jí
otec slíbil a hned vyslal jednoho chytrého čerta na zem.</p>

<p class=e-bookprzatext>Právě byli mladí manželé v otcovském zámku shromážděni,
tu přijde sluha a oznamuje Soběslavu, že přišel do diamantového zámku jeden
pán, který se za velikého umělce vydává. „Uctěte ho zatím, já přijdu hned,“
rozkázal kníže a zůstal sedět. Co se služebník vrátil, zavedli druzí sloužící
hosta do pokojů a nechali ho tam; ten se ale proměnil v brouka, prolezl klíční
dírkou do zavřených pokojů a přišel až do pokoje, kde byly všecky poklady. Mezi
těmi nalezl brzy diamantové jablko. Vzal je, pustil se oknem, a jako by vycházel
z pokoje, postavil se ke dveřím. Tu přistoupí k němu služebník ze zámku a prosí
pána, aby chvilku sečkal.</p>

<p class=e-bookprzatext>„S radostí,“ odpověděl čert, „aby mi ale čas ušel,
udělám vám před zámkem nějaké vyražení, kterému se podivíte. Řekněte všem, ať
se jdou podívat.“</p>

<p class=e-bookprzatext>Služebník tomu byl povděčen, i běžel honem a svolal,
kde kdo byl. Všecko se to postavilo před zámek a koukalo, co bude cizinec
dělat. Ten vzal diamantové jablko do ruky a řekl: „Hop zámku do jablka,“ zámek
skočil do jablka a čert se s ním zvedl do povětří. Všickni stáli ještě s
otevřenou hubou, když přišel Soběslav, a nevida zámek, pln leknutí ptá se, co
se to stalo? Tu mu to teprv vypravují. Zarmoucen nad tou nesmírnou ztrátou
vracel se k své ženě a hořekující komonstvo za ním.</p>

<p class=e-bookprzatext>„Ach, já si to vždy myslila, že se ta pekelnice pomstí
a nám štěstí naše zkazí,“ naříkala kněžna.</p>

<p class=e-bookprzatext>„Proto můžete býti přece šťastni,“ řekl Slavomil, „
jděte jen do mého zámku.“</p>

<p class=e-bookprzatext>„To neprospěje, milý švagře; my máme zámky od našich
rodičů a v nich jenom úplného štěstí dojdeme,“ řekla Helena.</p>

<p class=e-bookprzatext>„Máš pravdu; já musím můj krásný zámek nalézti, a
kdybych měl celý svět obejít. Jen kde ho hledat?“ pravil odhodlaně Soběslav.</p>

<p class=e-bookprzatext>„Jdi, milý Soběslave, k matce slunci,“ řekla Judita,
„ona ví o všem.“</p>

<p class=e-bookprzatext>„Máš dobře, sestřičko; k ní ať jen jde, ona mu to poví.“</p>

<p class=e-bookprzatext>S těžkým srdcem rozloučil se Soběslav s milenou ženou,
s bratrem, Juditou a se starými rodiči a putoval k slunci. Dlouho a dlouho
chodil a mnoha lidu se ptal, kudy cesta k slunci, ale žádný mu nemohl zprávu
dáti. Jedenkráte přišel daleko mezi hory, do pěkného údolí, tu potká pastýře.
„Pověz mi, příteli,“ praví k němu, „zdali nevíš, kudy vede cesta k slunci?“</p>

<p class=e-bookprzatext>„A což bych nevěděl, každý den vidím, jak se prochází.
Večer odpočívá tam na tom vrchu. Vylez na něj, až přijde, můžeš s ním
promluvit.“</p>

<p class=e-bookprzatext>Soběslav poděkoval dobrému pastýři a lezl pomalu na
vrch. Na vršku si sedl a čekal. Najednou to zašumělo listím a růžová zář se
rozlila po celém údolí. Soběslav pohlédl nahoru a viděl matku slunce. Od jasné
tváře splývaly zlaté paprsky přes zarůžovělé oblakové roucho až k zlatému
lemování.</p>

<p class=e-bookprzatext>„Matko krásná, tobě všecko známo, pověz mi, kde najdu
svůj diamantový zámek?“</p>

<p class=e-bookprzatext>„Tvůj diamantový zámek visí nad červeným mořem a je
zlatým řetězem k obloze přikován,“ zazněl hlas slunce.</p>

<p class=e-bookprzatext>„O běda! Jak k němu?“</p>

<p class=e-bookprzatext>„Dám ti radu, synu můj. Nyní bydlí v zámku čert, co ti
ho ukradl. Jdi tedy pořád, až přijdeš k červenému moři, spatříš blíže něho
jednu chaloupku, v níž stará babička zůstává. Vejdi k ní a řekni, kam jdeš, ona
ti ostatní poví.“</p>

<p class=e-bookprzatext>Soběslav poděkoval matce slunci a sešel s vrchu. Chvíli
za ním hleděla poutnice skvělá, potom zašla za horu.</p>

<p class=e-bookprzatext>Soběslav přešel krajinu a byl nedaleko červeného moře.
Spatřil chaloupku, v kteréž bydlela stará babička. K ní vešel Soběslav; babička
ho přivítala a hned se ptala, co žádá? Když jí všecko od začátku až ku konci
pověděl, pravila k němu: „Pravda, že zámek nad červeným mořem visí zlatým
řetězem k obloze přikován. Tvoje pekelná žena dala ho tam pověsit a čert v něm
přebývá. Člověk se do něho dostat nemůže; jen jednou za den spouští se po
provaze vědro pro vodu. Ale matka slunce chce, abych ti pomohla, musím ti tedy
poradit. Zde máš kočku, jdi na břeh a dávej pozor, až se spustí vědro dolů; jak
je uhlídáš, pusť kočku a čekej tak dlouho, až ti jablko přinese.“</p>

<p class=e-bookprzatext>Soběslav vzal od babičky kočku, srdečně poděkoval
aubíral se s ní ku břehu. K večeru teprv viděl zlaté vědro s výše se spouštět;
zámek nebylo vidět. Honem kočku pustil, ale místo ní letěl černý ptáček přes
moře a zrovna k vědru. Jak otvírali nahoře okno a táhli vědro vzhůru, vlítl
ptáček do pokoje, od čerta nejsa pozorován, popadl diamantové jablko se stolku,
vylítl ven a zrovna zpátky k Soběslavu se vrátil. Již mu chtěl. Soběslav jablko
vzít, ale ptáček se proměnil v kočku a ta pořád okolo něho obskakovala, ale
jablko mu dát nechtěla. Věda, že to obyčejná kočka není, myslil Soběslav, že
snad něco chce, a proto volal: „Pojď, kočičko, pojď, dám ti, co budeš chtít,
jen když mi jablko navrátíš.“ Kočka očima svítila, hřbet ježila, ale jablko
přece nedala. Když to již knížeti dlouho trvalo, rozzlobil se, vytáhl meč, po
milé kočce se rozběhl, a zasáhna ji přeťal v půli. Tu se kolem něho
rozsvětlilo, ptactvo začalo zpívat, a na místě kočičky stál před ním krásný
mládenec a podával mu diamantové jablko. Soběslav se toho všeho tak ulekl, že
si ani nemohl hned vzpomenout, co má říci, když ho mládenec pobízel, aby zámek
schoval. Po chvilce vzal jablko, a drže je vzhůru, pravil: „Hop zámku do
jablka!“ Právě vykukoval čert z okna, a jak se rychle zámek sevřel, vpadla mu
hlava do moře a tělo se smačklo. Nato ho vzal mládenec za ruku a vedl k
chaloupce; ale nebyla to již chaloupka, byl to krásný zámek ze slonové kosti.
Na prahu klečela stará babička a smutně na příchozí hleděla. Tu se mládenec
rozběhne, padne babičce okolo krku, vroucně ji políbí, a v tom okamžení se babička
promění v sličnou paní a chatrné její roucho ve skvostné knížecí. Oba vzali
nyní Soběslava za ruce a slzíce za jich vysvobození děkovali jemu.</p>

<p class=e-bookprzatext>„Jak dlouho se již trápíme a žádný, žádný sem
nepřišel,“ pravil mladý muž, „byli jsme od zlého čaroděje zakleni, já v
kocourka, moje mladá žena v starou babu, protože jsem nechtěl jeho dceru. Měli
jsme tak dlouho na vysvobození čekat, dokud bychom někomu k štěstí nepomohli,
který skrze lásku k neštěstí přišel. Nikdy by se to nebylo stalo, kdyby tě
dobrotivé slunce k nám nebylo poslalo, neboť daleko široko není človíčka k
spatření. Co žádáš, abychom ti milého nyní učinili?“</p>

<p class=e-bookprzatext>„Čeho jsem si žádal, k tomu jste mi dopomohli; nyní je
moje jediná touha, bych se co nejdříve k mé drahé manželce dostal.“</p>

<p class=e-bookprzatext>Než knížecí párek mu pokoje nedal a on musel v zámku s
nimi hodovat. Po tabuli poručil kníže sloužícím - neboť s pány obživlo všecko,
aby přistrojili nejrychlejšího koně a před zámek ho přivedli. Když se Soběslav
s laskavými manžely loučil, vyprovázeli ho ven a on musel koně od nich
přijmout.</p>

<p class=e-bookprzatext>Byl tomu rád, neboť se na něm mnohem dříve doma octnul.
Se zdí zlatého zámku rozléhala se střelba a zevnitř zněl ples a hudba, a když
se Soběslav poptával, co to má znamenat, slyšel k nemalé své radosti, že
porodily princezny krásné syny. V okamžiku byl doma a líbal krásnou matku i
dítě. Křtiny obou princů se slavily v diamantovém zámku.</p>

<p class=e-bookprzatext>Kníže ďábel ani mladá Luciferka k nim více moci neměli;
všickni žili svorně a spokojeně až do smrti.</p>

<p class=e-bookprzatext>&nbsp;</p>

<p class=e-booknadpis20><a name="_Toc340653397">O třech sestrách</a></p>

<p class=e-bookprzatext>V jednom městě bydleli rodičové a měli tři dcery.
Nejstarší říkali Baruška, druhé Dorotka a třetí Anuška. Starší dvě byly
fifleny; celý den se fintily a hrály, a Anuška musela za ně dělat. Žádná práce
ji nemrzela, ona nejraději po domě a v hospodářství šukala. Neměla sice tak
bílé líčka, tak hebounké ručinky jako sestry její, ale proto byla přece mnohem
hezčí a příjemnější než ony. Matka, co by byla měla mít Anušku radši,
pochlebovala starším, a kdyby se byl ubohé Anušky otec nezastal, byla by
vystála hůře než pes. Kde jaká móda nastala, již ji musela matička dceruškám
zaopatřit, aby se blýskat mohly; a nespravedlivá máti měla největší radost,
když hejskové okolo dcer obskakovali a druhé děvčata závistně na ně hleděly. O
Anušce nevěděl nikdo, kromě domácí chasy a několika starých žebráků, kterým
hojnou almužnu udělovala. Jedenkráte byl v blízkém hlavním městě výroční trh.
Otec tam také šel. Před odchodem ptal se dcer, co jim má koupit? Baruška i
Dorotka si toho naporoučely, až hrůza; jedna brokát, druhá páj, ta tu fábory,
ona perle.</p>

<p class=e-bookprzatext>„A co mám tobě přinést?“ ptal se otec Anušky, která
snídaní na stůl nesla.</p>

<p class=e-bookprzatext>„Já mnoho nežádám, tatíčku; co vám na cestě o klobouk
zavadí, to mi přineste.“</p>

<p class=e-bookprzatext>„To nebude asi mnoho.“</p>

<p class=e-bookprzatext>„Ona nepotřebuje docela nic, ta smolnožka,“ ozvaly se
sestry, „pro ni je režná sukně dobrá dost.“</p>

<p class=e-bookprzatext>„Vždyť je holka jako vy a strojí se tak ráda jako vy,”
odpověděl otec s káravým pohledem.</p>

<p class=e-bookprzatext>„I kdožpak si jí všimne,“ řekla matka a vystrčila
Anušku ze dveří. Otec šel na milý jarmark, nakoupil všelijakých drahých věcí a
vracel se domů. Jda okolo lesíku, zavadí kloboukem o ořechovou snět; i vzpomene
si na Anušku, utrhne tři oříšky a schová je do kapsy. Když přišel domů, dal
dcerám drahých věcí, potom vzal oříšky a šel k Anušce.</p>

<p class=e-bookprzatext>„Tu máš, děvečko moje, co jsi žádala, to jsem ti
přinesl.“</p>

<p class=e-bookprzatext>S radostí poděkovala Anuška otci za malý dárek a
schovala si ho za ňadra. Navečer ale, když nabírala ze studně vody do věder,
tuze se nahnula, a oříšky žblunkly do vody.</p>

<p class=e-bookprzatext>„Ach já nešťastná, co jsem učinila; nyní jsou krásné
oříšky ty tam!“ zabědovala Anuška a nad studní se nahýbajíc, snažila se oříšky
na dně spatřiti. Ale studně byla hluboká a oříšky byly daleko. Tu vyskočí na
zídku zelená žabka a ptá se: „Co se ti stalo, Anuško, že tak pláčeš a naříkáš?“</p>

<p class=e-bookprzatext>„Jak nemám plakat a naříkat, když mi spadly do studně
oříšky, které jsem dnes od tatíčka dostala?“</p>

<p class=e-bookprzatext>„Přestaň plakat, já ti je přinesu.“ I skočila žabička
do studně, a v okamžení byla zase nahoře a vyplila na zídku tři oříšky.</p>

<p class=e-bookprzatext>„Nastokrát ti děkuju, dobrá žabičko,“ pravila Anuška a
honem oříšky popadla.</p>

<p class=e-bookprzatext>„Víš-li pak ale, co v těch oříškách je?“ ptala se
žabka. „A co jiného by v nich bylo než jádro.“</p>

<p class=e-bookprzatext>„O nikoli; v každém jsou drahé šaty na tebe ušité, až
budeš chtít, rozloupni jeden z nich a přistroj se do nich.“ Tak řekla žabka a
skočila dolů.</p>

<p class=e-bookprzatext>„Ale ta žabka myslí, že jsem tak bláhová, abych tomu
věřila. Kterak by se vtěsnaly celé šaty do takého oříšku? Nechám si je a
nerozloupnu ani jeden.“ Strčila oříšky opět za ňadra, vzala vědra a brala se po
své práci. Když šla spat, zaobalila si oříšky do plátna a schovala do truhly. Přišla
neděle, sestry se oblékly do nových šatů a hnaly se do kostela jako dvě pávice.
Matka i otec i všechna chasa odešli do kostela, a jen Anuška musela zůstat
doma, oběd chystat a dům hlídat. Když všecko uklidila a oběd přistavila, sedla
na truhlu a plakala. „Ach bože, kdybych mohla také jednou do toho božího
kostela jíti, je prý tam jako v nebi. Ale co, kdybych i mohla, kterak bych tam
vešla v těch starých kanafasových sukních? Vždyť by se mně lidé vysmáli. Kdyby
to tak pravda bylo, co ta žabička povídala? Nu, ať to je tak nebo tak,
rozloupnu alespoň jeden, zůstanou mi ještě dva.“ Napřed si utřela režnou
zástěrou slze s oček, potom vyndala z truhly ořech, vytáhla z kapsy kudličku a
rozloupla ho, jen to luplo.</p>

<p class=e-bookprzatext>„Tatíčku nebeský! Snad je to přece pravda!“ vykřikla,
když oříšek rozlouskla a něco se v něm zablýsklo. Sedla na truhlu a zpovolna to
rozdělala. Nejdříve vytáhla růžové šaty celé stříbrem vyšité, stříbrný pás,
bílý závoj jako pavučinu, perlový skvost a stříbrem vyšité bílé střevíčky.</p>

<p class=e-bookprzatext>„Bože, božíčku! To že je pro mne? Jakpak to jen na sebe
obléknu! Ale však ono to nějak půjde; oběd se vaří, naši nepřijdou ani za dvě
hodiny domů, ustrojím se a podívám se do kostela.“ I šla honem, čistě se umyla
a začala` se strojit. Všecko bylo, jako by to na ni ulil. Konečně si vpletla do
vlasů řadu perlí, přehodila závoj a šla, jen to na ní šumělo. U dveří se
pokropila svěcenou vodou, řkouc: „Mžitka za mnou, mžitka přede mnou, Pánbůh sám
nade mnou! Andělíčku, můj strážníčku, dům za mne opatruj!“</p>

<p class=e-bookprzatext>V kostele se lidé rozstupovali a šli stranou, aby mohla
Anuška kupředu, neboť myslil každý, že je to nějaká vznešená kněžna. Posadila
se zrovna naproti sestrám. Co vešla, již sestry na otčenáš ani nepomyslily,
hledíce jen na perle a na krásné šaty té neznámé kněžny. Že to je Anuška, to by
si do své smrti nebyly pomyslily. Než byli v kostele ještě někdo, komu Anuška
do oka padla. Mladý kníže, jemuž zem náležela, jel skrz město, a zašed do
kostela, spatřil Anušku. Ačkoliv nemohl tvář skrze závoj dobře rozeznat, přece
se domýšlel podle vzrůstu a celé postavy její, že musí býti hezká. Ptal se
toho, ptal se onoho, ale žádný o ní nevěděl. Čekal, až půjde z kostela; ale
Anuška se pomodlila otčenášek, trochu se v kostele poohlédla a běžela domů. Než
se kníže za ní protlačil, nebylo jí už ani vidět.</p>

<p class=e-bookprzatext>Doma se honem svlékla, srovnala šaty do oříšku, zavřela
truhlu a pospíchala do kuchyně v domnění, že bude na krbu tma a v hrncích
prázdno. Ale oheň praskal a oběd se vařil.</p>

<p class=e-bookprzatext>„I zaplať Pánbůh, že se to tak podařilo.“ Nyní si
popílila a za chvilku bylo všecko hotovo. Rodiče a sestry přišly domů a Anuška
jim vyběhla s učazenou tváří vstříc.</p>

<p class=e-bookprzatext>„Dnes jsi měla být v kostele, to tam byla krásná paní,“
pravily sestry, aby Anušku jenom poškádlily.</p>

<p class=e-bookprzatext>„Hm, já ji také viděla.“</p>

<p class=e-bookprzatext>„Kdes ji viděla?“</p>

<p class=e-bookprzatext>„Seděla jsem na naší hrušce, když šla okolo.“</p>

<p class=e-bookprzatext>Tu chvíli poručily zlostné sestry, aby pacholek hrušku
podsekl. Celý týden nemluvily o ničem jiném než o krásné paní a o mladém
knížeti, jak za ní pospíchal a všude ji hledal.</p>

<p class=e-bookprzatext>Druhou neděli odešlo zase všecko do kostela. Tu si také
Anuška všecko přichystala, umyla se a šla se ustrojit.</p>

<p class=e-bookprzatext>Rozloupla druhý oříšek a vyndala šaty oblakové, perlami
a diamanty vykládané diamantový skvost, bílý závoj a bílé střevíčky.</p>

<p class=e-bookprzatext>„Kdyby mne sestry poznaly v těch šatech, ony by mne ukřižovaly.
Ale musím se na toho knížete také podívat, však jsem jakživa takového pána
neviděla.“ U dveří pokropila se opět svěcenou vodou, řkouc: „Mžitka za mnou,
mžitka přede mnou, Pánbůh sám nade mnou. Andělíčku, můj strážníčku, dům za mne
opatruj!“ Potom pospíchala ke kostelu. Lidé se již chvíli dívali, jestli opět
přijde, a sotva ji zahlídli, tu se každý uctivě poklonil a kupředu ji pustil.
Když udělala Anuška kříž, mrkla na pravou stranu, kde stál mladý kníže, ale
rychle se odvrátila a tvář se jí zapálila, neboť se potkalo její oko s ohnivým
zrakem knížete. Srdce jí začalo klepat a ouzkost ji jala taková, že by se byla
raději v kuchyni viděla.</p>

<p class=e-bookprzatext>Jak bylo po pozdvihování, náhle se zdvihla, proklouzla
skrze zástup jako mník a pospíchala domů. Kníže se tlačil v patách za ní, ale
již jí nezastihl.</p>

<p class=e-bookprzatext>„Nu, viděla jsi dnes také kněžnu?“ ptaly se sestry,
když přišly z kostela.</p>

<p class=e-bookprzatext>„Ovšem že viděla, seděla jsem na brance,“ odpověděla
Anuška.</p>

<p class=e-bookprzatext>Hned poručily sestry branku shodit. Celý týden byla
zase řeč jen o knížeti a o cizí kněžně. Anuška se těšila na neděli a chvílemi
si také na krásného knížete vzpomněla. Časněji než kdy jindy vybrali se třetí
neděli všickni do kostela. Jakmile byli za vraty, Anuška všecko přichystala a
běžela se strojit. V tom třetím oříšku byly šaty perlové barvy, zlatem draze
krumplované, zlatem lemovaný závoj, rubínový skvost a zlatem vyšívané střevíce.
Tenkráte si nemohla vlasy dost pěkně a hladce uplést a dlouho to trvalo, než si
vrkoč urovnala a drahými kameny ozdobila. Konečně se zahalila skvostným
závojem, namočila podlouhlý prst do kropeničky pravíc „Mžitka za mnou, mžitka
přede mnou, Pánbůh sám nade mnou; andělíčku, můj strážníčku, dům za mne
opatruj!“ Nato pospíchala jako srnka ke chrámu Páně. Dávno již hleděl kníže na
dvéře, brzo-li do nich kněžna vkročí. „Tenkráte mi neuteče; já ji musím vidět,
musím vědět kdo je.“ Měl to chytře nastrojeno. Dva vozy chvoje stály blíže
kostela a pacholci měli poručíno, jak vejde paní do kostela, aby chvojem cestu
zatarasili. Myslil kníže, dříve než by chvoj přelezla, že jí dostihne.</p>

<p class=e-bookprzatext>Anuška vešla do kostela, poklonila se na obě strany,
klekla a nábožně se začala modlit. Modlila se za všechny, za dobrého otce i za
zlou matku a za zlé sestry, potom také za mladého knížete, který tak toužebně
na ni hleděl. Po modlení udělala kříž, jedním očkem koukla na knížete a
chvátala domů. Tu vidí před kostelem hromadu chvoje. Ale což si z toho Anuška
dělala, ona byla zvyklá přes chvoj skákat! Podkasá si perlové šaty, a jak by
letěl, octne se na druhé straně. Než jeden střevíc zůstal ve chvoji.</p>

<p class=e-bookprzatext>Kníže se protlačil z kostela, a když spatřil zlatem
vyšitý malinký střevíček, smutně ho zdvihl a schoval.</p>

<p class=e-bookprzatext>Tu se přikrade k němu stará žebračka a šeptá:
„Milostivý kníže, ta paní je dcera z onoho domu, já ji znám.“ Přitom ukázala
prstem na domek Anuščina otce.</p>

<p class=e-bookprzatext>Než se kníže ohlídl, byla žebračka pryč. „Ta stará mne
má asi za blázna? Než může dost být, že se tam ta paní schovala a že ji tam
znají.“ To řka, dal se na cestu k domku.</p>

<p class=e-bookprzatext>Zatím skládala Anuška šaty do oříšku a jedna slza za
druhou se jí po lícech kotálela. „Dobře tatíček říkává, ať každý nosí, co se
pro něho sluší! O že jsem ty oříšky rozloupla a těm šperkům se zavést dala; co
z toho mám? Že mne již na světě nic těšiti nebude. Ta nešťastná žabička, co mi
to poradila! K tomu jsem ještě střevíc ztratila. Copak s ním asi ten hezký pán
počne? Ach bože, bože, darmo na něho myslit!“ S takovým vzdycháním a naříkáním
odstrojilo se nebohé děvče a šlo do kuchyně. Přišly sestry domů, ale ona se ani
neptala, ani neodpovídala.</p>

<p class=e-bookprzatext>Právě se chystali k jídlu, tu přijede na dvorek krásný
vůz s čtyrmi koňmi a v něm sám kníže pán. Otec vyběhne ven, ale tu vchází už
kníže do světnice.</p>

<p class=e-bookprzatext>„Je pravda, že máte dceru?“ ptal se, když byl
pozdravil.</p>

<p class=e-bookprzatext>„Máme, milostivý kníže!“ odpověděla žena a mrkla na
muže, aby mlčel.</p>

<p class=e-bookprzatext>„Když jsem šel dnes z kostela, našel jsem střevíc a
umínil sobě, že ta, která ten střevíc obuje, bude mou chotí. Kde je vaše
dcera?“</p>

<p class=e-bookprzatext>„Odpusťte, milostivý pane! Ona je tuze stydlivá a sotva
by před vámi střevíc oblékla; dejte mi ho do ruky, já půjdu k ní do komůrky.“</p>

<p class=e-bookprzatext>Kníže jí ho dal a myslil, že má již vyhráno.</p>

<p class=e-bookprzatext>Chytrá matka vzala střevíc a vešla do komory, kde dcery
s všetečností čekaly, až je zavolá. „Holky!“ pravila matka, „seberte rozum
dohromady! Jedna z vás bude kněžnou.“ Tu jim všecko povídala a držela střevíc
vzhůru. Baruška ho popadla, aby ho první obula; ale noha byla skoro o půl paty
větší.</p>

<p class=e-bookprzatext>„Nic platno, chceš-li být kněžnou, dej si kus paty
uříznout!“ radila matka.</p>

<p class=e-bookprzatext>„To dám,“ odpověděla odhodlaně Baruška. Matka jí kus
paty uřízla a ona střevíc obula. Potom se přistrojila a šla ke knížeti. Když se
kníže přesvědčil, že střevíc obula, nemohl nic říci, ač se mu zdálo, že je
trochu menší a ne tak hezká, jako si cizí paní představoval. S radostí ji
rodiče požehnali a kníže sedl s nevěstou a s matkou do svého vozu. Měl ale
malého psíka, který s ním všude chodil. Když ujeli kus cesty, začal pejsek
štěkat: „Haf, haf, haf, náš pán si veze bezpatou ženu!“</p>

<p class=e-bookprzatext>„Co to povídáš, pejsku?“ ptal se kníže a zavolal ho k
sobě.</p>

<p class=e-bookprzatext>„Haf, haf, haf, náš pán si veze bezpatou ženu!“ zaštěkal
psík po druhé.</p>

<p class=e-bookprzatext>Tu se obrátil kníže k Barušce a poručil, aby vyzula
střevíc. Celá bledá učinila nevěsta, jak kníže velel, a ukázala zavázanou patu.</p>

<p class=e-bookprzatext>„Ty podvodnice, tak jsi mne chtěla ošálit? Tu chvíli
jdi mi s očí. A ty,“ obrátil se k matce, „pověz, kde je ta paní, jížto střevíc
náleží. Ona prý je skryta v tvém domě?“</p>

<p class=e-bookprzatext>„Ach odpusťte, milostivý kníže! Já za to nemohu, ona
nechtěla jíti, a poslala sestru; je-li ta stydlivá, je tam ta ještě
stydlivější. Než když poroučíte, musí vám býti po vůli.“</p>

<p class=e-bookprzatext>Vzala střevíc a šla k Dorotce, myslíc, že se jí to snad
po druhé lépe podaří. Dorotka nemohla ale pro palec do střevíce.</p>

<p class=e-bookprzatext>„I co je o palec, uříznem ho,“ pravila matka.</p>

<p class=e-bookprzatext>„Ráda si to dám udělat, jen když budu kněžnou,“ řekla
Dorotka, dala si palec uříznout a matka ji vedla ku knížeti. Ačkoli se zdála
býti stejné velikosti s neznámou a tváří krásnějších než Baruška, přece se
knížeti ještě nelíbila. Než při tom všem vzal ji s sebou.</p>

<p class=e-bookprzatext>Tu začne zase nešťastný pejsek: „Haf, haf, haf, náš pán
si veze bezprstou ženu!“</p>

<p class=e-bookprzatext>„Co ten psík zase štěká?“ pravil pán a volal ho k sobě.
„Haf, haf, haf, náš pán si veze bezprstou ženu,“ opakoval pes.</p>

<p class=e-bookprzatext>Tu se opět kníže na nevěstu obořil, a střevíc musel s
nohy. I viděl opravdu, že jí palec schází.</p>

<p class=e-bookprzatext>„Vy ošemetnice, tak tedy mne šidíte? Nyní je míra
dovršena a vy trestu neujdete. Koho máte zde skrytého?“</p>

<p class=e-bookprzatext>„O milostivý kníže! Krom několika služebných děveček
není tu nikoho.“</p>

<p class=e-bookprzatext>„A kde jsou, přiveďte je sem.“</p>

<p class=e-bookprzatext>Muž běžel, na celém těle se třesa, pro chasu, rád by
byl také Anušku přivedl, ale bál se ženy.</p>

<p class=e-bookprzatext>Když kníže buclaté, zavalené děvečky spatřil, kroutil
hned hlavou, že to žádná není. „A jinou ženskou již v domě nemáte?“ ptal se
konečně, celý mrzutý, že ho žebračka podvedla.</p>

<p class=e-bookprzatext>„Máme ještě jednu dceru, milostivý kníže!“ ozval se
tatík bázlivým hlasem, „ale ona je vždy tak usmolená a tak hloupá, že ani mezi
lid nejde.“</p>

<p class=e-bookprzatext>„Kde je? Přiveďte ji ke mně.“</p>

<p class=e-bookprzatext>„Snad se někam schovala, já pro ni dojdu.“</p>

<p class=e-bookprzatext>Sestry zlostí zčervenaly jako pivoňky a stará pravila
sípavým hlasem: „Ten náš táta nemá kusa rozumu a dělá nám jen hanbu, jako ta
usmolená husa; ani se k ní nechci hlásit co matka.“</p>

<p class=e-bookprzatext>Anuška nebyla ani v kuchyni ani ve dvoře, seděla na
půdě na truhle a plakala, až jí srdce usedalo. Proč, to sama nevěděla! – Když
kníže přijel a Barušku do vozu sázel, bodlo jí to k srdci, a nemohouc dole
vydržet, utekla na půdu a plakala. Ráda by byla ze světa prchla, kdyby byla
věděla kudy. Tu slyší někoho přicházet. Byl to tatíček. „Anuško, máš jít dolů,
kníže tě chce také vidět.“</p>

<p class=e-bookprzatext>„Kníže, povídáte, že mne chce vidět? Což neodjel s Baruškou?“</p>

<p class=e-bookprzatext>„Ba ovšem že ne; kdož ví, kdo mu to napískal, že je v
našem domě ta paní, kterou v kostele viděl. Máma byla takový blázen a vydávala
holky jednu po druhé za ni, ale on to poznal; teď se zlobí a chce všechny
ženské vidět. Pojď jen a nestyď se.“</p>

<p class=e-bookprzatext>„No, tak počkejte v dole, tatíčku, já se trochu
ustrojím.“</p>

<p class=e-bookprzatext>Tatík šel a Anuška se začala strojit do šatů perlových,
zlatem vyšívaných. Srdce jí tlouklo, strach a naděje se na její andělské tváři
zrcadlily. „Co mi řekne? Zdali mne nepotrestá, že já chudá děvečka clo takových
šatů jsem se ustrojila a jej oklamala?“ S takovým rozjímáním kráčela dolů.</p>

<p class=e-bookprzatext>„Pro všecky svaté!“ vykřikl tatík, když ji spatřil.
„Kde jsi vzala ty šaty, Anuško?“</p>

<p class=e-bookprzatext>„Jen pojďte, já vám to povím.“ Zakryla se závojem a šla
s otcem na dvůr, kde kníže jako na trní čekal.</p>

<p class=e-bookprzatext>„Kde se tu vzala ta krásná paní?“ ptaly se sestry a
jako u vidění hleděly jedna na druhou. Ale kníže byl jedním skokem u Anušky.</p>

<p class=e-bookprzatext>„Proč skrýváš, panno, tvář svou spanilou a utíkáš přede
mnou? Nechciť tobě ublížit, neboť toužím po tvém pohledu, jako ve tmě bloudící
poutník po záři sluneční.“</p>

<p class=e-bookprzatext>„Ach, milostivý kníže, nemluvte tak ke mně; vy se
mejlíte. To je můj otec a já jsem jen chudé děvče.“ Přitom odhalila Anuška
závoj a z té nevinné milostné tváře zasvitlo knížeti tmavohnědé oko, jehož blesk
duši jeho co střela projel.</p>

<p class=e-bookprzatext>„Nevěřím tomu, co povídáš, chudé děvče nemůže nosit tak
drahý oděv.“</p>

<p class=e-bookprzatext>„Že je naše dcera, to je boží pravda,“ vskočila knížeti
do řeči matka, neboť zlostí všecko v ní vřelo, že se má nenáviděná dcera snad
kněžnou státi. „Ale kde ty šaty vzala, to nevím. Nyní mluv, ty nezdárné
stvoření, kdo ti dal ty šaty?“</p>

<p class=e-bookprzatext>„Odpusťte, pane! Otec můj přinesl mi z jarmarku tři
oříšky a v těch byly ty šaty. Já je vzala do kostela, myslíc, že mne žádný
nepozná. Nemyslila jsem, že z toho takové pohoršení pojde.“</p>

<p class=e-bookprzatext>„Neboj se, drahá, neboj, ono se ti nic nestane. Zde máš
moji ruku, jestli se ti líbím, pojď se mnou!“</p>

<p class=e-bookprzatext>Anuška zůstala při těch slovech, jako by ji šarlatem
pokryl, a slze skropily těžké roucho; ale když jí kníže ruku podal, vložila
svou ráda do ní.</p>

<p class=e-bookprzatext>Sestry vidouce, že se opovržená Anuška kněžnou stala,
začaly plakat a vrhly se jí kolem krku, jako by ji bůhvíjak nerady ztratily,
zatím ale plakaly samou zlostí. Jen otec ji s radostí požehnal a z upřímného
srdce jí štěstí přál. Když sedala Anuška do vozu, přiběhl pejsek, začal se
lísat a štěkat: „Haf, haf, haf, náš pán nám veze krásnou paní domů!“</p>

<p class=e-bookprzatext>„To zvíře bylo moudřejší než já,“ řekl kníže a lichotil
chytrému psíku. Nato sedl k své krásné Anušce, kočí práskl do koní a oni
ujížděli jedním cvalem k domovu.</p>

<p class=e-bookprzatext>Když zmizela Anuška domácím s očí, obrátil se hněv
sester a matky na ubohého otce a jako zhoubný příval hrnul se proud jedovatých
slov z jejich úst.</p>

<p class=e-bookprzatext>„To je hezky,“ obořila se stará a podepřela boky, „na mne
jsi huboval, že těm dvěma pochlebuji, a což jsi ty lepšího? Takové drahé šaty
koupí té špinavé nemotorné smolnožce, která nám jen hanbu plodila, a zapomene
na ty, ku kterým každý hledí, o kterých každý povídá. To jsi otec?“</p>

<p class=e-bookprzatext>„Jen se upokoj, když nevíš, jak se to stalo,“
chlácholil muž. „Což jsem věděl, že jsou v oříškách šaty? Bůh jí to nadělil za
její hodnost a za její dobrotu. Vy jste se jí dost natýraly a ona všecko
trpělivě snášela. Nyní je šťastna!“</p>

<p class=e-bookprzatext>„O jen ji zastávej, však se toho dost brzy dočkáš, že
ji kníže nazpět přivede. To by byla šikovná kněžna. Nyní ale musíš Barušce a
Dorotce právě takové šaty zaopatřit, když víš o keři, kde tak drahé oříšky
rostou.“</p>

<p class=e-bookprzatext>„Ale bože, což na mně žádáte? Vždyť jsem vám řekl, že
–“</p>

<p class=e-bookprzatext>„Nevymlouvej se,“ přetrhla mu řeč stará, „my nejsme tak
hloupé, abys nám mohl ukazovat straky na vrbě.</p>

<p class=e-bookprzatext>Jestli nám šaty nepřineseš, tak si jdi k tvému
miláčkovi a k nám se více nehlas.“</p>

<p class=e-bookprzatext>By to štěkání déle poslouchati nemusel, šel nebohý
tatík raději z domu a umínil si, že jim ořechy přinese, ať jsou jakékoliv. Šel
tedy opět k tomu keři, o nějž byl prve zavadil, a utrhl tři ořechy. Přitom si
ale hned umínil, že odejde k Anušce, jakmile dcerám ořechy odevzdá. Když viděly
otce přicházet, běžely mu naproti, neboť myslily, že jim jistě šaty nese. Honem
mu oříšky z ruky vytrhly a každá jeden rozloupla. Ale nastojte! Z každého
oříšku vyskočil na tři lokte dlouhý had, otočil se každé kolem krku a zadusil
je. Zmodralé padly na zem, ta se spod nimi slehla, i nezůstalo po nich ani
památky. Nikdo pro ně slzy neumořil! </p>

<p class=e-bookprzatext>Kníže miloval Anušku více a více, a do smrti nelitoval,
že si ji za manželku vyvolil.</p>

<p class=e-booknadpis20><a name="_Toc340653398">O mluvícím ptáku, živé vodě a
třech zlatých jabloních</a></p>

<p class=e-bookprzatext>V jednom městě byl mladý, svobodný král. Jedenkráte
večer chodí po zahradě a přijde až k zahradníkovu domku. Již zdaleka slyší
nesmírný chechtot a hovor z otevřeného okna. Tiše se přikrade pod okno a
poslouchá.</p>

<p class=e-bookprzatext>„Když jsme již v takovém bláznovském hovoru,“ ozval se
hlásek ženský, „tak si ještě povězme, co by si každá z nás přála. Nejdřív ty,
Markétko, jakožto nejstarší, pověz, co bys chtěla?“</p>

<p class=e-bookprzatext>„Já?“ odpověděla Markétka, „já bych si přála, aby si
mne vzal královský kuchař. Ráda dobré jím, a to bych měla každý den něco s
královského stolu.“</p>

<p class=e-bookprzatext>„I jaks chytrá. A co bys ty sobě přála, Terezko?“</p>

<p class=e-bookprzatext>„Já bych si přála, aby si mne vzal královský cukrář,
protože ráda sladké věci mlsám.“</p>

<p class=e-bookprzatext>„O vy labužné jazýčky,“ zvolal první hlásek, a nato se
daly všechny tři do smíchu.</p>

<p class=e-bookprzatext>„Ale když jsme my tobě řekly, Johanko, co bychom si
přály, pověz i ty nám, co ráčíš,“ ozvala se Markétka.</p>

<p class=e-bookprzatext>„Hned se to dovíte. Já bych si přála samého krále. Měla
bych pěkné šaty, dobré jídla i sladké cukrovinky.“</p>

<p class=e-bookprzatext>„Teď my se tobě vysmějeme za tvou chytrost; nám se může
spíše cukrář i kuchař dostat než tobě král.“</p>

<p class=e-bookprzatext>Nato bylo smíchu dost a dost. Král se pod oknem také
zasmál a po chvilce odešel. Přijda domů ptal se komorníka, co za ženské v
zahradníkově domku bydlí, a komorník řekl, že jsou to zahradníkovy tři dcery:
Markétka, Terezka a Johanka. I poručil král, aby komorník druhý den ráno pro ně
šel a ke králi je přivedl.</p>

<p class=e-bookprzatext>Holky leknutím celé zbledly, když přišel druhý den ráno
komorník s vyřízenou, aby šly ku králi.</p>

<p class=e-bookprzatext>„Co jste vyvedly, - vy nešťastnice?“ ptal se jich otec.
„Jestli přijdu skrze vás do nějaké hanby, půjdete mi všechny tři s očí, to vám
povídám.“</p>

<p class=e-bookprzatext>„Nedělejte si, tatínku, žádných vrtochů,“ odpověděla
Johanka, nejhezčí, nejlepší a také nejsmělejší ze všech. „My nic neudělaly.
Král si nejspíše zamanul, abychom my teď věnce a kytky do jeho pokojů vázaly a
ne vy. To to bude, nic jiného.“</p>

<p class=e-bookprzatext>Nato se děvčata slušně přistrojily a šly s komorníkem
ku králi. Král se procházel po pokoji. „No vedeš ty tři nevěsty?“ pravil, když
komorník s nimi vešel. „Která tedy z vás třech jmenuje se Markétka?“ ptal se,
když děvčata poklonu složily, a jeho oko poletovalo s jedné na druhou.</p>

<p class=e-bookprzatext>„Já,“ ozvala se Markétka a sklopila oči.</p>

<p class=e-bookprzatext>„Tys tedy sobě včera večír mého kuchaře přála?“</p>

<p class=e-bookprzatext>Tu zůstaly holky, jak by je šarlatem pokryl, neboť
věděly hned, kam král bije. Nejvíce však ze všech zapýřila se Johanka.</p>

<p class=e-bookprzatext>„Nemusíš se červenat, což je z toho? Když bys kuchaře
ráda, máš ho mít.“ Při těch slovech otevřel dveře u vedlejšího pokoje a kuchař
vešel.</p>

<p class=e-bookprzatext>„Ach odpusťte, milostivý králi!“ prosila Markétka a
klekla na zem, „to byla jen tak bláznová řeč.“</p>

<p class=e-bookprzatext>„Nu, teď se ti to vyjevilo. Což nechceš tvého ženicha?“
„Inu, když to musí být, proč bych nechtěla,“ odpověděla Markétka, když viděla,
že král nežertuje. „Jednu jsem odbyl; kterápak z vás dvou chtěla být
cukrářkou?“ ptal se král zase druhých.</p>

<p class=e-bookprzatext>„Já,“ šeptala Terezka vidouc, že zapírání nic platno
není.</p>

<p class=e-bookprzatext>Zase otevřel král dveře, vyvedl druhého ženicha a dal
ho Terezce, která se nehněvala.</p>

<p class=e-bookprzatext>„A tys chtěla mne?“ ptal se Johanky a pozdvihl jí
kulatou bradičku. „Tak se na mne podívej, zdali se ti budu líbit?“</p>

<p class=e-bookprzatext>„Netrestejte mne za to, nejmilostivější králi!“ prosila
Johanka a kleknouc pozdvihla uslzené oči ku králi. „Byla to řeč do větru. Kdož
se nadál, že posloucháte.“</p>

<p class=e-bookprzatext>„Jsem rád, že jsem poslouchal; neboť jsem po půl světě
nevěstu hledal, nemysle, že bych ji tak blízko najíti mohl. Náhoda mne k tomu
přivedla. Nuže, milá Johanko, chceš být mou královnou?“</p>

<p class=e-bookprzatext>Ještě jednou se Johanka králi do očí podívala a
znamenajíc, že to opravdu myslí, usmála se a řekla: „Ano!“</p>

<p class=e-bookprzatext>Nyní měla každá, co si přála. Ale od té chvíle, co král
Johanku svou nevěstou nazval, uhnízdila se v srdcích sester zášť proti ní;
neboť jí štěstí záviděly. Za několik dní byla králova svatba a Johanka
zahradníkovic stala se královnou. Zůstala však tak dobrá a vlídná ke každému
jako dříve, a tím více ji král i lid miloval. Jen dvě duše byly, které neustále
na to myslely, jak by ji se světa shladit mohly, a to byly její vlastní sestry.
O tom neměla ale mladá královna žádného zdání, a chovala se k sestrám jako
doma.</p>

<p class=e-bookprzatext>Časem roznesla se po zemi zpráva, že se cítí mladá
královna býti matkou. Každý se z toho radoval, ale nejvíce ovšem král, který se
té chvíle již ani dočkati nemohl. I sestry očekávaly ten den s nedočkavostí,
ale z jiných příčin. Pod záminkou, jako by se bály, aby se královně nic zlého
nepřihodilo, hlídaly ji neustále, ani chvíli ji neopouštějíce. Konečně královně
Pánbůh pomohl a ona porodila roztomilého synáčka. Žádný jiný u ní nebyl než
sestry; ale ty měly již všechno přistrojeno; jak se dítě narodilo, daly je do
vysmoleného koše a pustily po řece. Královně ale podstrčily štěně.</p>

<p class=e-bookprzatext>Jaké bylo leknutí královo, když mu to uděšené ženy
vypravovaly! Než on miloval ženu svou nade všecko, miloval ji náruživě a proto
ukryl smutek do hlubin srdce svého a pospíšil k ní, aby ji potěšil. A Johanka
měla potěchy zapotřebí. Co se o svém nešťastném porodu dověděla, nemohli ji ani
k sobě přivést, strachem a bolestí padala z jedné mdloby do druhé. Teprv když k
ní manžel přišel a ji těšil, poněkud se upokojila. To však sestry nechtěly. Ony
myslily, že ji dá král hned zabít.</p>

<p class=e-bookprzatext>Královna byla zase zdráva, ale od té doby neviděl ji nikdo
veselou.</p>

<p class=e-bookprzatext>Musíme se podívat, co se s tím nemluvnětem na řece
stalo. V sousedství krále byl bohatý kníže; neměl ženy ani dětí, ale měl všeho
dost. Nejmilejší byl mu lov a zahrada. Nebyl-li v lese, byl v zahradě, kterouž
měl zřízenou jako jediný ráj. Jednoho dne se prochází po té zahradě a přijde až
ke břehu řeky. Tu vidí zdálí něco po vodě se houpat, čeká, až se to přihoupá, a
potom to vytáhne. Byl to koš a v něm novorozené dítě. S outrpností vzal je
kníže a vlastní rukou do svého zámku donesl. I svolal hned ženy a dal rozkaz,
aby o děťátko všecku péči měly. Kníže byl pán velmi šlechetný a dobrý, se
žádným nic neměl a vždy jen o samotě léta trávil. Jeho služebníci měli zlaté
časy, ale oni by byli duši za pána dali, jak ho milovali. Když jim dítě odevzdal,
sběhly se ženy dohromady, ta je vzala k prsu, ta vzala plátno, stříhala pleny,
ta šila, ona chystala lůžko; než minulo několik hodin, bylo děťátko přistrojeno
jako jezulátko. Kníže měl z něho radost, jako by jeho vlastní byro, a dal mu
říkat Jaromír. Dověděl se za nějaký čas, co se v královském městě přihodilo,
ale po dlouhém rozmýšlení umínil si, že nevrátí dítě nazpátek, nýbrž že je
vychová, jak se na prince sluší a patří, a teprv až bude v letech, že mu poví
čí je a rodičům ho navrátí.</p>

<p class=e-bookprzatext>„Beztoho,“ myslil u sebe, „že to je spiknutí
nepřátelské proti králi, a kdybych mu dítě vrátil, oni by se o ně tak dlouho
pokoušeli, až by je se světa shladili. Nechám si je zde a udělám z něho řádného
muže.“ A tak to také udělal. Zapověděl všem služebníkům pod ztrátou služby, aby
se žádný o dítěti nezmiňoval. Služebníci byli pánu poslušni, a kdyby je byl
krájel, nebyl by ze žádného slova dostal.</p>

<p class=e-bookprzatext>Po nějakém čase cítila se královna opět matkou! S
nesmírným strachem očekávala tenkráte osudnou hodinu. Sestry měly zase koš uchystaný!
Ani minutu ji neopustily, a jakmile syna porodila, položily ho do koše, pustily
po vodě a místo něho podhodily štěně. Když to králi povídaly, byl jako blázen a
srdce mu bolestí div nepuklo. Ale i tenkráte ženu těšil a hoře před ní skrýval.
Opět se to sestrám nepodařilo, jak chtěly!</p>

<p class=e-bookprzatext>Každý člověk má více nepřátel než přátel, a obzvláště
ten, komu štěstí přeje. Měli sice lidé Johanku rádi, ale přece jich byl větší
počet, kteří jí štěstí záviděli anebo ji docela ani neznali; a z většího dílu
to bylo její vlastní pohlaví. Když se roznesla zpráva o jejím neštěstí, mnohý
tomu nevěřil a řekl, že v tom něco jinšího vězí, někteří zase říkali, že je to
trest boží, a tak si to každý jináče vykládal.</p>

<p class=e-bookprzatext>Malý synáček ve vysmoleném koši plaval zase po vodě až
ku břehu zahrady, když tam, řízením božím veden, kníže právě přišel. Sotva koš
spatřil, s větší ochotností než po prvé jej vytáhl, neboť se domníval, co v něm
asi skryto jest. Honem vzal zkřehlé dítě a odnesl je domů. Ženám, které měly na
opatrování Jaromírka, odevzdal nyní i Jaroslávka.</p>

<p class=e-bookprzatext>Po třetí byla královna matkou! Sestry se od ní ani
nehnuly a královna tomu byla povděčna, protože se k ní oulisně chovaly a ji
těšily. „Lépe, když ony u mne budou, než cizí,“ myslila si královna. Nevědělať
ubohá, jak trpký kalich jí ty vlastní sestry připravily. Došel čas a královna
porodila dceru. Ale v okamžení byla pryč, a místo ní leželo štěně v plenkách.
Sestry rychle ji opustily a s ošklivostí to králi vypravovaly, pobízejíce ho a
přemlouvajíce, aby dal tu čarodějnici od sebe, by mu déle královské lože
nehanobila. Přišli i druzí dvořenínové a domlouvali králi, aby nezarmucoval
celou zem a dal ženu od sebe.</p>

<p class=e-bookprzatext>Nevyhasla posud v králově srdci láska k Johance, ale
slyše na své uši, jak královnu proklínají, musel k rozvedení svolit. Poručil
tedy, aby vystavěli u lesa žalář a tam královnu zavřeli, jižto více ani vidět
nechtěl. Sestry dělaly, jako by jim to bylo bůhvíjak líto, a prosily krále, aby
jim dovolil Johanku do žaláře dovést a tam ji obsluhovat, což král milerád
učinil, v domnění, že bude v nejlepších rukou. Když byl žalář hotov, odvezly ji
tam a daly ji zazdít. Darmo prosila, darmo naříkala, sestry zůstaly jako z
kamene a nešly dříve od žaláře, dokavad neumlknul hlas Johančin. O tom však
král nic nevěděl, neboť zakázal přísně, aby se nikdo neopovážil o Johance slova
promluviti. Sestry vládly v domě jako dříve, a chránily se švagra na nebožku
upamatovati. Otec umřel lítostí hned po prvním nešťastném porodu dceřině, a tak
si nevzpomněl žádný na nevinnou Johanku, leč nešťastný její manžel, který na ni
zapomenouti nemohl. Necháme je teď a půjdeme k nebohým sirotkům. Jako prve
chlapce, ulovil kníže i děvčátko a dal mu říkat Růženka. Byly to rozmilé děti a
kníže s nimi užil tisícerých radostí. Nebyl by je za celý svět od sebe dal, obzvláště
když se dověděl, co se v královském městě událo. Děti se nemohly lépe míti než
u něho. Dokavad byly malé, měly obsluhy se všech stran, a když byly větší,
obíral se s nimi kníže sám, bral je do zahrady, do lesů a všemu je učil, čeho
jim, co budoucím králům, potřebí bylo. Jako každé zrno v úrodnou zem vsazené
ujme se a užitek přináší, tak padaly blahodějné slova do kypré půdy dětinského
srdce, by se v něm ujaly a později svou úrodou národ blažily.</p>

<p class=e-bookprzatext>Když byla Růženka starší, stala se též účastnou jich
vyučování; potom také s nimi v zahradě kopala, sázela květiny a štěpovala
stromy. Než když se učili bratři střílet, jezdit, šermovat, aneb šli s otcem na
lov, sedávala Růženka u své chovačky, učila se příst aneb jiným ženským pracem.
Umínil si kníže, až budou bratři ještě starší, že je pošle do světa na
zkušenou, a teprv až se vrátí, že jim poví, kdo jich otec, a že je k němu
dovede.</p>

<p class=e-bookprzatext>Staré přísloví: Člověk míní, Pánbůh mění! Co si kníže
umínil, toho se synové nedočkali. Jedenkráte přišel s nimi z lovu domů, a sotva
dosedl, ranila ho mrtvice. Tu bylo nářku, tu bylo pláče bez přestání. Ubozí
mysleli, že jsou nyní docela opuštěni, a nemohli ztrátu tak dobrého otce
oželet. V domě nebylo již mnoho starých služebníků a z těch nebyl by žádný pro
všecko na světě dětem řekl, že to nebyl jich otec, jelikož žádný z nich
nevěděl, čí vlastně jsou, a každý jim za jich dobrotu, laskavost a přívětivost
knížecí dědictví přál.</p>

<p class=e-bookprzatext>Tak se těšily nyní děti mezi sebou! Ale nebyly to již
děti. Jaromír byl osmnáct, Jaroslav sedmnáct a Růženka šestnácte let. To byli
mládenci jako jaré doubce, a to byla panna jako rozkvétající poupě. Oni ji
svými větvemi chránili, ona je svou vůní blažila. Jaromír a Jaroslav Růženku na
rukou nosili a Růženka bratrům pomyšlení udělala. Běda tomu, kdo by byl Růžence
slovem ublížil. Lásce a svornosti je otec naučil. „Srovnávejte se, milujte se,
pomáhejte jeden druhému, a nikdy nepadnete!“ Tak jim říkával a dával všelijaké
příklady, jak mnoho zlého nesvornost v národu i v rodinách působí. A jeho
naučení bylo plamenným písmem v srdce jejich vryto.</p>

<p class=e-bookprzatext>Za nějaký čas po otcově smrti vyšli si oba bratři do
lesa na lov a přikázali služebníkům, aby žádného do zámku nepouštěli, dokud by
se nevrátili. Sotva bratři paty vytáhli, přišla k vratům stará babička a
prosila o almužnu. Služebníci jí něco dali a poslali ji pryč; ale ona prosila,
aby ji pustili k slečně, že si vyprosí něco starého na sebe. Sloužící mysleli,
že ta baba slečně neuškodí, a pustili ji do zámku. Růženka se toulala po
zahradě a žebračka stála u zahradních dveří a čekala, až slečna vyjde. Po
chvilce přiběhla Růženka, a když žebračku viděla, hned ji vzala za ruku a s
outrpností ji vedla do zahrady, posadila ji na sedátko a dala chutného ovoce,
jež byla dříve natrhala. „Tak, tak, matko, pohovte si a najezte se, budete
umdlena; až si odpočinete, vyhledám vám nějaký šat.“</p>

<p class=e-bookprzatext>„Ach, milostivá kněžno, jak jste vy předobrá, že mne
chudou žebračku tak opatrujete. Bůh vám to stokrát zaplať!“</p>

<p class=e-bookprzatext>„Mám dost radosti, že vám to tak chutná. Proč bychom
neposkytli potřebnému, vždyť nám Bůh nadělil. Hleďte, jak se stromové tíží
ovoce prohýbají, jak to všude květe a se zelená, až je mílo na to se podívat.“</p>

<p class=e-bookprzatext>„Ba právě, milostslečno, že je. Ale ještě pěknější by
ta zahrada byla, kdyby v ní tři věci byly.“</p>

<p class=e-bookprzatext>„A co by to bylo za věci? Povězte mi o nich!“</p>

<p class=e-bookprzatext>„O milostslečno, ty nejsou k dostání. Je to mluvící
pták, živá voda a tři zlaté jabloně.“</p>

<p class=e-bookprzatext>„Něco takového snad ani na světě není, babičko?“</p>

<p class=e-bookprzatext>„I je, ale žádný to nemůže dostat, protože je to na</p>

<p class=e-bookprzatext>vrchu lidskému tvoru nepřístupném. Ale kdybyste to měla
ve své zahradě, byla by desetkráte krásnější a z daleka široka by se chodili
lidé na ni dívat.“</p>

<p class=e-bookprzatext>Růženka neříkala nic, ale pořád jí to leželo v hlavě a
dlouho byla již babička zámek opustila, když Růženka ještě po zahradě chodila a
neustále na ptáka, na vodu a na jabloně myslila. Tu přišli bratři z lovu domů;
sestra jim běžela vstříc a hned jim to vypravovala. „Milí, zlatí bratříčkové!
Kdybych ty tři věci dostala, zbláznila bych se radostí.“</p>

<p class=e-bookprzatext>„Jestli v tom celá tvoje blaženost záleží, tedy ti to
zaopatříme. Beztoho nás chtěl nebožtík otec poslat na zkušenou,“ pravil rychle
čilý Jaroslav.</p>

<p class=e-bookprzatext>„A kdo bude sestru chránit?“ ptal se povážlivý Jaromír.
„Na to jsi nepomyslil, hled! Pročež zůstaň doma u sestry, a já sám na cestu se
vydám.“</p>

<p class=e-bookprzatext>Tu teprv Růženka nechtěla bratry pustit a svých
přenáhlených slov želela; ale bratři již od svého upustit nechtěli a konečně,
rozhodnuvše mezi sebou, zůstali na tom, že Jaromír do světa půjde a Jaroslav že
u sestry zůstane.</p>

<p class=e-bookprzatext>Za několik dní byl Jaromír na cestu přichystán. Když se
loučili, dal Růžence perlový růženec a pravil: „Každý den se ten růženec
pomodli; dokud půjdou zrna perlí jedno od druhého, budu zdráv, jak zůstanou při
sobě, budu mrtev.“</p>

<p class=e-bookprzatext>S pláčem si pověsila Růženka drahou památku nad lože a
s bratrem se rozloučila. Nyní byli s Jaroslavem sami. Za celý běh mladého věku
ani půl dne jeden bez druhého nežil, což divu tedy, že se jim oběma po Jaromíru
stýskalo a že jim scházel ve všech koutech. Den jak den se modlila sestra na
perlovém růženci za bratra a vždy jí padalo zrnko za zrnkem. Dvacátý den ale,
když ho vzala do ruky, tu zrna vázly a nechtěly živou mocí od sebe. I začala
Růženka hořce plakat a naříkat: „Ach můj milý bratříčku! Ty jsi mrtev, a já
nešťastná jsem toho příčinou!“</p>

<p class=e-bookprzatext>Tak bědovala, až k ní bratr přiběhl; dověděv se o
příčině žalosti její, všemožně jí to vymlouval, že tomu nemusí tak být, třebas
to byl bratr řekl. Ale ona si to nijak vyvrátit nedala, a slze jí po lícech
jednou stokou tekly.</p>

<p class=e-bookprzatext>„Jsi-li spokojena, sestřičko, půjdu Jaromíra hledat,“
navrhl Jaroslav, neboť mu Růženčin žal srdce svíral.</p>

<p class=e-bookprzatext>„Jdi, můj zlatý bratře, jdi, já se budu za tebe modlit.
Ze zámku se ani nehnu, a zůstanu zde mezi svými.“</p>

<p class=e-bookprzatext>Přistrojil se tedy Jaroslav na cestu. Když se s
Růženkou loučil, dal jí nůž a řekl: „Tím nožem si krájej každý den chléb; dokud
zůstane čistý, budu zdráv, až chytne rez, bude se mnou zle. Myslím však, že se
i s bratrem zdráv navrátím.“</p>

<p class=e-bookprzatext>Růženka plakala a schovala milou památku do skříně.</p>

<p class=e-bookprzatext>Jaroslav odejel a Růžence se nesmírně stýskalo. Den jak
den krájela nožem chléb, ale nůž byl čistý, až do dvacátého dne. Tu jak
spatřila Růženka rezivé skvrny, plakala ještě více než dříve: „O já nešťastná,
co jsem to učinila, že jsem oba bratry zabila.“ Konečně když se utišila,
umínila sobě, že půjde sama bratry hledat. Dost ji staří služebníci zrazovali,
ale ona si nedala říci, ustrojila se do špatného šatu, vzala peníze a šla.</p>

<p class=e-bookprzatext>Dlouho chodila po světě, mnoho nesnází přetrpěla, ale
na stopu svých bratrů nepřišla. Jedenkráte zabloudila v tmavém lese a nijakým
způsobem cestu nalézti nemohla. Již jí počínalo být ouzko, kterak to asi bude,
až přijde noc; tu spatří chaloupku a před ní starečka v poustevnickém oděvu.
Potěšena spěchá k němu.</p>

<p class=e-bookprzatext>„Bůh tě žehnej, dcero sličná! Posad se vedle mne, povím
ti, kde bratry najdeš a jak je vysvobodíš.“ Těmi slovy vítal starec Růženku.</p>

<p class=e-bookprzatext>„A jak můžete, starečku, vědět, že své bratry hledám?“
ptala se Růženka podivného starce.</p>

<p class=e-bookprzatext>„Neptej se, panno, a poslechni mé rady. Tvoji bratři
byli také u mne, ale oni se nezachovali, jak jsem jim přikázal, a proto také
ptáka, vodu a jabloně nedostali, ale sami zkameněli, což se i tobě stane,
jestli neuděláš, co ti řeknu.“</p>

<p class=e-bookprzatext>„Tedy oni zkameněli!“ vykřikla Růženka a zakryla si
uslzenou tvář.</p>

<p class=e-bookprzatext>„Ano; ale budeš-li zmužilá, můžeš je vysvobodit. Zde
máš zlatou kouli, hoď ji před sebe, a kam se bude kotálet, tam jdi za ní.
Přijdete k jednomu vrchu, velmi vysokému, tam ti koule zmizí. Ty jdi zmužile
nahoru, ale na žádnou stranu se neohlížej, ať se děje co děje, ať slyšíš co
slyšíš. Jestli se ohlídneš, zkameníš a skolíš se dolů k tvým bratrům, kteří u
paty vrchu leží.“</p>

<p class=e-bookprzatext>„O já chci být poslušna vaší rady a nezhrozím se
ničeho, ať mne potká cokoliv, jen abych své bratry vysvobodila.“</p>

<p class=e-bookprzatext>Vzala zlatou kouli, rozžehnala se s dobrým starcem, a
hodivši ji na zem, šla za ní, kam se ona kotálela. Netrvalo to dlouho i vyšly z
lesa; potom ji vedla kulička zelenými lukami až k jednomu vysokému vrchu a tam
zmizela. Růženka, vidouc u paty vrchu dva kameny, pomyslila si hned, zdali to
nejsou její bratři; i pustila se lítostí do takového pláče, až jí srdce
usedalo, pak se ale vzchopila a kráčela k vrchu. Sotva udělala deset kroků, tu
se strhl tak přenáramný křik, že Růžence uši zaléhaly. Ale ona vzpomněla na
slova starcova a kráčela neohroženě dále. Čím však více k vrchu přicházela, tím
větší bylo vytí, řvaní, štěkot, pískot, hřímání, ba všecky zvuky, které na
světě jsou, se všech stran se ozývaly a shůry jakoby desaterým hlasem někdo
křičel: „Nechoď sem, nechoď, já tě roztrhám!“ Růžence se vlasy hrůzou a
strachem ježily, ale přece se neohlídla a šťastně až k vršku došla. Jak byla
nahoře, všecko přestalo a ona vešla do krásné zahrady; uprostřed prýštila se
živá voda, v zlaté kleci visel mluvící pták a nedaleko stály zlaté jabloně.</p>

<p class=e-bookprzatext>Pták v zlaté kleci dal se do křiku: „Když jsi mne
vydobyla, vezmi si mne, naber živé vody, utrhni si tři větve ze zlatých jabloní
a pospěš odtud pryč, dokavad se zlá čarodějnice nevrátí. Až přijdeš pod vrch,
postříkni zkamenělé bratry živou vodou a oni zase obživnou.“</p>

<p class=e-bookprzatext>S radostí vzala Růženka ptáka, nabrala vody, utrhla tři
zlaté větve a pospíchala s vrchu dolů. Jak přišla dolů, postříkla zkamenělé
bratry a ti v tom okamžení obživli. Tu bylo radosti, objímání a vypravování!
Nato vzal každý jednu věc a všickni ubírali se nazpět. Přišedše do lesa,
hledali chaloupku a poustevníka, ale toho tam nebylo. Žehnajíce jeho památku,
šli z lesa a dostali se šťastně až domů, kde od svých služebníků s jásáním
přijati byli.</p>

<p class=e-bookprzatext>Růženka si pověsila ptáka do pokoje a na jeho poručení
vodu schovala, větve však vsadili každý jednu do zahrady. Za tři dni vzrostly
krásné jabloně, i měli z nich nesmírné potěšení. Když se vrátili bratři z pole
a Růženka si clům spořádala, vzala vřeténko a šla s bratry pod zlaté jabloně
přísti. Tu listí nad nimi šumělo, zlaté vršky se k sobě skláněly a šeptaly si
tichým váním tajemné báje. Ubohým sirotkům bylo teskno, toužili a nevěděli po
čem!</p>

<p class=e-bookprzatext>Jedenkráte vyšli si bratři zase na lov; za stopou zvěře
přišli tenkráte až na samé hranice a našli tam královské lovce, čekající na
krále. Bratři chtěli zase odejít, ale tu přijel král s ostatní družinou a tázal
se, odkud jsou ti statní mládenci?</p>

<p class=e-bookprzatext>Tito slušně před krále vstoupivše, pověděli kdo jsou,
spolu ho zovouce, aby jich panství svou přítomností poctil.</p>

<p class=e-bookprzatext>Od smrti Johančiny nebylo vidět úsměvu na tváři
králově. Buďto seděl ve svém pokoji, anebo byl na lovu; on nešel nikam a nikoho
k sobě nepozval. Divili se tedy dvořenínové, když pozvání bratrů s laskavou
tváří přijal a druhý den k návštěvě ustanovil. Nato se vespolek rozloučivše,
každý svou cestou odešel.</p>

<p class=e-bookprzatext>„Sestřičko Růženko!“ křičeli bratři, vracejíce se z
lovu domů, zdaleka na sestru. „Co ti povíme? Zítra bude u nás král; kde co
nejlepšího máš, to uchystej, abychom ho jak se sluší a patří uctili!“</p>

<p class=e-bookprzatext>„Že pak to je tak najednou,“ pravila Růženka
starostlivým hlasem. „Ale to nic nedělá, nastavím noc, a půjde to; zahanbit se
nedáme.“</p>

<p class=e-bookprzatext>Hned se radili jak a co, Růženka běhala z kuchyně do
špižírny, ze špižírny do komory, zase na dvůr, vydávala a poroučela, řídila tu
i tam. Od největšího až do nejmenšího měl každý práce plné ruce. Konečně si vzpomněla
Růženka, že se zeptá svého milého ptáčka, co by tak zvláštního králi udělala,
aby z toho měl hodnou radost.</p>

<p class=e-bookprzatext>„Já ti povím,“ odpověděl ptáček, „až přijede, přiveďte
ho do zahrady ke zlatým jabloním, a dříve mne s klecí na ně zavěste, já mu zazpívám
tak krásnou písničku, že se radostí div nezblázní.“</p>

<p class=e-bookprzatext>Růženka zajásala a radostí po pokoji skákala, neboť
věřila, co jí ptáček řekl; byl to rádce na slovo vzatý.</p>

<p class=e-bookprzatext>Celou noc žádný v zámku oka nezamhouřil, a jak Pánbůh
den dal, trhaly se květiny, zdobily nimi pokoje a chystaly se tabule. K
polednímu se bratři i Růženka skvostně přistrojili a očekávali krále. Netrvalo
to dlouho. Se čtyrmi koňmi, s četnou družinou v celé slávě přijel do dvora.
Bratři ho přivítali hned dole, a Růženka čekala nahoře. Když ji král spatřil,
bodlo ho k srdci, aniž věděl proč. Bylo mu, jako by tu tvář již někde byl
viděl, ten hlas slyšel, a přece věděl patrně, že tomu tak není. Vedli ho do
skvostně přistrojené síně, z níž se šlo do zahrady. Po všelijakém rozmlouvání
přistoupila Růženka ku králi a pravila:</p>

<p class=e-bookprzatext>„Milostivý pane, máme v naší zahradě tak vzácné věci,
jakýchž snad v celé zemi nenajdete. Je-li libo se na ně podívat, dovedu vás
tam.“</p>

<p class=e-bookprzatext>S potěšením král vstana vzal Růženku pod ruku a kráčel
s ní do pěkné zahrady. Když přišli ke zlatým stromům, zůstal král pln podivení
stát a teprv po dlouhé chvíli ptal se, kdo ty skvostné stromy do země vsadil.</p>

<p class=e-bookprzatext>„Tvé děti je sázely, podvedený králi!“ ozval se hlas na
stromu, „tvé děti, které ti Johanka porodila a které jí zlé sestry vzaly, po
vodě pustily a psy místo nich podstrčily.“</p>

<p class=e-bookprzatext>Radost a žalost se střídala v prsou králových. Umdlen
podepřel se o rámě Jaromírovo a třesoucí rety chtěly se ptát dítek, je-li to
pravda, ale nemohly slova ze sebe vypustit.</p>

<p class=e-bookprzatext>„Ty bezbožný ptáčku!“ křičela Růženka na ptáka a
strachem div neplakala. „Co jsi to zpíval, teď nám král snad leknutím umře.“</p>

<p class=e-bookprzatext>„Jen ho pokrop, ty královské poupátko! On je váš otec,
nikoli nebožtík kníže, ten vás jen na vodě chytil a
vychoval.“&nbsp;&nbsp;&nbsp; </p>

<p class=e-bookprzatext>Nyní se vrhly děti otci kolem krku a on je s pláčem k
srdci přivinul.</p>

<p class=e-bookprzatext>„A kde je naše matka, otče?“ ptali se krále. Při té
otázce bylo nebohému, jako by mu srdce ohnivými kleštěmi sevřel. Vypravoval
dětem všecko od začátku až do konce.</p>

<p class=e-bookprzatext>„Nemějte žádnou starost!“ vzkřikla náhle Růženka, „jen
sedněme honem na koně a jeďme k žaláři, já matku vzkřísím.“ Král hleděl na
dceru jako u vyjevení, ale bratři již běželi, neboť vzpomněli hned na živou
vodu. Jedním klusem jeli přes vrchy, luka a lesy až k žaláři, rozházeli zdi, a
když matčinu mrtvolu našli, pomazala ji Růženka živou vodou, a Johanka stála
před králem tak pěkná jako před dvacíti lety. Jaká to nevýslovná radost pro
krále, a zase pro Johanku, když jí král všecko vypravoval, to si může každý
pomyslit. </p>

<p class=e-bookprzatext>Potom se vrátili zpátky do knížecího zámku a drželi
slavné hody, plesání a radování nebylo konce. Když se donesla pověst do
královského zámku, zůstaly sestry Johančiny jako omráčeny a rády by byly
utekly, jenže nemohly, neboť poručil král, aby je čtyrmi voly roztrhali, dříve
než se zpátky navrátí. To se také skutečně na nich vyplnilo.</p>

<p class=e-bookprzatext>Nyní žila královská rodina v samé rozkoši. Růženka
chovala ptáka co drahý poklad, jenže do smrti více slova nepromluvil.</p>

<p class=e-booknadpis20><a name="_Toc340653399">Čertův švagr</a></p>

<p class=e-bookprzatext>Petr byl chlapec na ženění, když mu máma umřela. Říkává
se, když si chce Pánbůh hodného blázna udělat, že vezme starému muži ženu. To
přísloví se dokázalo na Petrovu otci; zbláznil se a vzal si místo růžence
mladou ženu. Ta mu život sladila, takže za rok samou dobrotou umřel. Co byla
macecha v domě, neměl Petr utěšené chvíle; ale do služby nechtěl, protože si
myslil, aby mu tatík přece něco odkázal, když mu až do smrti věrně sloužiti
bude.</p>

<p class=e-bookprzatext>Ale ubohý chlapec se zmejlil! Macecha si tatíka dobře
obcházet znala, a když starý oči zavřel, shledalo se, že nedostal Petr kromě
několika hadrů ani co by za nehet vlezlo. I ten podíl po nebožce matce mu
macecha upřela. Když se to Petr dověděl, zmocnila se ho zlost a lítost a s
chutí byl by macechu zabil. Ale po chvíli si to rozmyslil, vylezl na podnebí,
sebral své šaty a složil je do truhly.</p>

<p class=e-bookprzatext>Když byl s tím hotov, sepjal ruce přes kříž, postavil
se před tátovu truhlu a pravil sám k sobě: „Mám si vzít ten svůj podíl, anebo
nemám? – Ne, nevezmu ho; když mne ta zlá žena o všecko ošidila, ať si i ty
hadry schová. Ale jedno jí přece nenechám.“</p>

<p class=e-bookprzatext>Přitom otevřel truhlu a vyndal stříbrný prsten s
granátem. „Ten mi dala máma a povídala přitom, abych ho dal svému děvčeti. O má
zlatá mamičko, kdybyste mohla vstát, vy byste koukala na ten pořádek.“</p>

<p class=e-bookprzatext>Strčil prsten do kapsy a slzami ho polil, potom uchopil
truhlu, Snesl ji dolů, tam ji položil na široká ramena, jda zahradou do třetího
statku. Selka byla nebožky mámy sestra a ráda ho přijala.</p>

<p class=e-bookprzatext>Tu chvíli, když Petr ze statku otcova ušel, vyprovázela
macecha dobrého známého. Když přišla a děvečky jí řekly, že byl Petr doma a že
si truhlu odnesl, vylítla na podnebí jako drak a všecko všudy přehlížela. Našla
všecko, i tátovy šaty nechal, jen prsten byl z truhly pryč, po kterém sama
dychtila.</p>

<p class=e-bookprzatext>Chvilku stála plná zlosti, potom se ale ušklíbla, vše
uzavřela, ustrojila se a běžela na zámek k panu vrchnímu. Petr jí byl dávno již
sůl v očích, jenže se nemohla se žádné strany k němu dostat; nyní šla žalovat,
že ji okradl. Nedlouho předtím, než se vdala, sloužila u pana vrchního za
děvečku, věděla tedy dobře, jak to chodí. Nejdříve šla k paní, několik slovíček
s ní promluvila, paní zase promluvila s pánem, a když vešla k panu vrchnímu do
kanceláře, poklepal jí na plné rameno, ptaje se: „No, Dorotko, co děláte, jak
se máte?“</p>

<p class=e-bookprzatext>„Jak náleží dobře, milostpane, jen kdybych se nemusela
s tím nezdárným klukem zlobit,“ odpověděla pětidenní vdova a začala panu
vrchnímu své stížnosti přednášet.</p>

<p class=e-bookprzatext>Pan vrchní ji jak se sluší a patří vyslechl, vzal
šňupec, poklepal jí zase na druhé rameno a odpověděl: „Nemějte žádnou starost,
Dorotko, však my mu hlavu napravíme, a nedá-li si ji napravit, máme ještě jiné
prostředky, aby zkrotnul.“</p>

<p class=e-bookprzatext>Dorotka poděkovala a s plnou důvěrou se do vsi vrátila.
To bylo odpoledne, a večír přišel biřic pro Petra. Ubohý zůstal, jako by do
něho uhodilo, a tetka spráskla rukama nad hlavou, když biřic poroučel, aby s
ním tu chvíli na zámek šel, a to dobrovolně, sice že mu položí pouta na nohy,
„Nešťastný chlapče!” zvolala stará, „cos učinil? Jakou hanbu to na mne
uvaluješ?“</p>

<p class=e-bookprzatext>„Mlčte, tetko! Jakou hanbu bych na vás uvaloval? Vždyť
jsem před žádným ani vody nezkalil.“</p>

<p class=e-bookprzatext>„Nadarmo by páni s pouty pro tě neposlali.“</p>

<p class=e-bookprzatext>„Kdož ví, co jim napadlo.“</p>

<p class=e-bookprzatext>Přitom vtiskl svou tchořovku na hlavu, oblekl šarkový
kabát a podal tetce ruku, která tu s sepjatýma rukama stála a plakala.</p>

<p class=e-bookprzatext>Petr šel vedle biřice s hlavou sklopenou, a pro živý
svět by se byl okolo sebe nepodíval. Stud, zlost, lítost, všecko to se střídalo
v duši jeho, a kdyby se byl nestyděl, byl by plakal, až by se byly hory
zelenaly. Když ho přivedl biřic na zámek, poručil pan vrchní, aby jej dali do
šatlavy, protože dostal hosti a nemá kdy vyslýchat. To okamžení se rozkaz
vyplnil. Sotva se dvéře za biřicem zavřely, hodil sebou Petr na slámu a hořce
plakal – hořčeji než o pohřbu vlastní matky. Pozdě na noc usnul, ale celou noc
ho děsily strašné sny, v nichž nejstrašlivější osobou zlá macecha byla.</p>

<p class=e-bookprzatext>Časně ráno byl předvolán k panu vrchnímu a tam se
žaloba přednesla.</p>

<p class=e-bookprzatext>„V hrdlo lže, milostpane!“ vzkřikl Petr, doslechnuv
křivé obžalování macešino. „Prsten je můj, já ho po mámě zdědil, o to druhé
věno, co jsem měl dostat, o to o všecko mne připravila. A nyní se opováží říci,
že jsem ji okradl! I, aby jí jazyk uschl!“</p>

<p class=e-bookprzatext>„Takovou notou zná každý zpívat,“ odpověděl hněvivě pan
vrchní. „Pověz, kde máš prsten, a nedělej dlouhé caparty, sice ti dám deset
vysázet.“</p>

<p class=e-bookprzatext>„Milostpane, neradil bych žádnému, aby se mne křivě
dotknul. Zdravé oudy by jistě neodnesl.“</p>

<p class=e-bookprzatext>„Ty se opovažuješ mně vzdorovat? Chopte se ho!“ Biřic a
ještě jeden chtěli Petra odvést, ale on je tak nerázně od sebe hodil, že daleko
odletěli a bezmála by i pana vrchního byli na zem porazili. Pan vrchní běhal po
pokoji a biřicové stáli jako dva hafani. Petr měl pěstě zaťaté a brzy bledl,
brzy červenal. Najednou dostával zmodralý nos pana vrchního svou přirozenou
pivoňkovou barvu a nadutá huba se ušklíbla. Poručil, aby Petra odvedli, sám sedl
ke stolku a psal. Ráno když se přišla macecha ptát, jak to dopadlo, povídal pan
vrchní, že dal Petrovi – bílý kabát.</p>

<p class=e-bookprzatext>Zatím vezli Petra svázaného k městu. Ležel jako bez
smyslů, a teprv když ho na místo přivezli a odevzdali, viděl, kde je a co se z
něho státi má. Odjakživa měl zášť proti vojenskému stavu, a nyní měl být sám
vojákem; tu si může každý pomyslit, s jakou chutí šarkový kabát svlékal a
vojenský šat oblékal! – A což se mu teprva vnitřnosti kroutily, když ho pan
desátník cvičil. – Často skřípal Petr zubami, tiskl prsty do zbraně a panu
desátníkovi by se bylo vedlo jako tupým roháčům, kdyby si nebyl vzpomněl na
uličku, které se bál co smrti.</p>

<p class=e-bookprzatext>Jednoho dne dostal na několik hodin dovolenou, a šel
ven do pole. Dávno se necítil tak blaženým jako tu chvíli, shodil se sebe těsný
šat, pověsil ho přes rameno a vesele kráčel, jako by šel na posvícení. Na jedné
straně šlo šest sekáčů volným krokem po poli jako morová rána a plné klasy
skláněly zlaté hlavičky pod ostrými kosami. Druhá strana byla živější. Vprostřed
poli stál žebřinový vůz s voly a pacholek, na jehož klobouku se hodná kytka
červenala, nakládal na něj mandele, chlapci a děvčata vázali, ta nosila, ona
podávala. S každé tváře se pot jen lil, každá měla ruce krvavé a opuchlé od
strniště a vedra slunečního, ale nikdo se na to neohlížel, všickni chvílemi
vesele zpívali a po poli dováděli.</p>

<p class=e-bookprzatext>„Pomáhej Pánbůh!“ pozdravil Petr, když přišel blíže
nich.</p>

<p class=e-bookprzatext>„Dejž to Pánbůh, pojďte nám na pomoc!” křičely děvčata.</p>

<p class=e-bookprzatext>Petr hodil hbitě kabát na zem a pustil se do práce a přitom
si zpíval a děvčata pokoušel. Ty se zprvu divily, ale za malou chvíli s ním
zacházely, jako by odjakživa mezi nimi býval. Když byl vůz plný, položily
navrch pavuz, jedna vylezla nahoru a pověsila na přední konec věnec z klasů,
charpy, koukole a divokého máku, pacholek práskl do volů, děvčata a chlapci
vzali na ramena hrábě, podávadla a jiné nářadí, Petr svůj kabát, a zpívajíce
brali se všickni za vozem. Doma povídala čeládka hospodyni, jak jim pan voják
pomáhal, a selka mu přinesla hnedle hrnek dobré smetany s chlebem. Petr to
milerád přijal, potom dal spánembohem a šel, ale ne k městu, nýbrž k lesu.
Slunce bylo již dávno zapadlo, a Petr ještě kráčel, až přišel po půlnoci na
vršek, odkud viděl vesnici, v které byl zrozen. Byl rád, že si bude moci oddechnout,
neboť na celé cestě ani nezastavil a pořád strachem trnul, jako by ho desátník
za krk držel. Ve vesnici ještě všecko spalo, jen štěkot psů a pění kohoutů
rušilo ticho. U tetčina statku skočil Petr přes plot do zahrady, tiše se kradl
přes dvůr až ke dveřím. Černý začal vrčet, ale Petr řekl: „Lež, Černý, lež!“ a
pes se pokojně položil, neboť poznal hlas bývalého pána, který s ním začasté na
poli oběd sdílel.</p>

<p class=e-bookprzatext>„Tetko, otevřete!“ šeptal tiše Petr a klepal na okénko.
„Každý dobrý duch chválí Hospodina,“ zajektala tetka a udělala kříž.</p>

<p class=e-bookprzatext>„I nekřižujte se a pojďte mně raději otevřít; vždyť já
to jsem, váš Petr.“</p>

<p class=e-bookprzatext>„Jdeš na dovolenou?“ ptala se stará, když závoru
oddělala.</p>

<p class=e-bookprzatext>Ale Petr jí neodpověděl a vklouzl do sednice. Tetka šla
za ním, vzala s pícky troudník, a když rozkřesala, rozžehla louč a posvítila
Petrovi do očí, který po sednici přecházel. Viděla, že je celý uřičený, bez
kabátu a bez čepice.</p>

<p class=e-bookprzatext>„Chlapče, ty divně vypadáš, copak se to s tebou dělo?“</p>

<p class=e-bookprzatext>„Utekl jsem z vojny, protože mne tam trýznili. Věřte,
kdybych tam byl déle zůstal, že by mne byli oběsili. Teď mně dejte Jen brzo
moje šaty, já se převléknu a půjdu dále. Tuten oděv ukliďte, aby jej žádný u
vás nenašel, kdyby mne tu přece hledali, což se však nestane, protože jsem
hodil čepici do řeky, aby myslili, že jsem se utopil.“</p>

<p class=e-bookprzatext>„Svatý Jene Nepomucký, čeho se na tobě dočkám!“ Tak se
tetka křižovala a šla napřed do srubu, kde měl Petr stát truhlu, potom udělala
na krbu ohníček a uvařila chlebovou polívku. V malé chvíli přišel Petr
přestrojen v selském šatě a při jídle vypravoval stařeně své nehody. Konečně si
posadil široký klobouk na hlavu, do kapsy vzal kus chleba, a rozžehnav se s
plačící tetkou, která mu ještě na cestu dva krony přidala, zlehoučka jak
přišel, zase odcházel. Pohladil Černého po hřbetě, skočil přes plot, ohlídl se
truchlivě na statek zemřelých rodičů, v kterém jedovatá macecha spala, a pak se
ubíral do světa službu hledat.</p>

<p class=e-bookprzatext>Dokud byl v bližších krajích, neptal se po žádné
službě, až přišel dále. Tu se zastaví v jedné vesnici a zamíří do velkého statku.
Sedlák stál na záspi, čtvrt bochníku chleba v ruce, kus pomazánky, a svačil.</p>

<p class=e-bookprzatext>„Pochválen buď Ježíš Kristus, hospodáři!“ pozdravil
Petr.</p>

<p class=e-bookprzatext>„Až na věky; co bys rád?“ ptal se plnou hubou sedlák.
„Jestli byste nepotřeboval pacholka. Já přišel z vojny a hledám si službu.“</p>

<p class=e-bookprzatext>„Vysloužilý voják? Tak mladý? Tys byl asi dobré kvítí,
když s tebou ani na vojně obstát nemohli! Ráno aby ležel na sudni chléb, ve
stole karty a za stolem děvče, to mají ti páni nejradši. Já bych musel dělat
pacholka, a ty bys dělal hospodáře. Jdi spánembohem.“</p>

<p class=e-bookprzatext>Petr začínal sedlákovi špatné domnění vymlouvat, ale
ten ho poslal „k čertu“, obrátil se a šel dovnitř. Petrovi tváře jen hořely,
jak se styděl, že ho sedlák tak zhaněl, ale co měl říci? V druhé vesnici umínil
si, že půjde k správci o službu žádat a že o vojně ani necekne, aby se mu zase
tak nevedlo. Přijde k vratům, vezme za kliku, těžké dvéře se otevrou a
pronikavý hlas zvonku nad nimi ozve se po celém domě. Z kuchyně vyběhne
hospodyně, za ní tři kočky. I ptá se Petra, co chce?</p>

<p class=e-bookprzatext>„Chtěl jsem se zeptat pana správce, zdali by
nepotřeboval pacholka. Táta mi umřel, na mne se málo dostalo, musím jít
sloužit.“</p>

<p class=e-bookprzatext>„Zeptám se,“ odpověděla hospodyně a šla do pokoje, kde
pan správec s dvěma hostmi v karty hrál.</p>

<p class=e-bookprzatext>„Venku je selský chasník a ptá se po službě; zdá se být
pořádný hoch. Na druhý týden půjde náš pacholek pryč, myslila jsem, kdybyste s
ním ráčil promluvit.“</p>

<p class=e-bookprzatext>„Teď mi dala pokoj, ať jde k čertu; alifer!“ odpověděl
pan správec, vyhodil kartu a hospodyně se hnala ze dveří. Petr zaslechl
správcovu odpověď až venku, i dal sbohem a nevrle dveřmi bouchl. „Již vidím, že
nedostanu ve vesnici službu, půjdu raději do města,“ pravil sám k sobě a šel k
městu. Ale i ve městě se mu lépe nevedlo, neboť ho poslal i ten nejbohatší
kupec k čertu, a ještě mu nadal selských hlupáků.</p>

<p class=e-bookprzatext>„Kdybych jen věděl, kudy do pekla, šel bych tam rovnou
cestou, a možná že bych dostal u čerta lepší službu než u těch nemilosrdných
lidí.“ Tak naříkal Petr v lese na trávníku, kamž si byl celý utrmácen lehl.
Krony byly ty tam, co nyní počít? I bylo mu toho již líto, že utekl z vojny. Tu
jde kolem pěkně oblečený pán. „Pochválen bud Ježíš Kristus!“ pozdravil Petr a
pozdvihl klobouk, ale pán neodpověděl a šel dále, než zase se obrátil a ptal se
Petra, co se mu stalo, že se zdá býti smutný a mrzutý.</p>

<p class=e-bookprzatext>„Kdož by se nezlobil,“ odpověděl Petr a zvolnička
vstával, „vždyť je na světě čím dál tím hůř. Na třech místech jsem prosil o
službu, a všude mě poslali k čertu. Věru bych k němu šel, kdybych věděl, kudy
tam.“</p>

<p class=e-bookprzatext>„A nebál bysi se ho?“ ptal se pán.</p>

<p class=e-bookprzatext>„Nebojím se ani celého pekla,“ odpověděl lhostejně
Petr.</p>

<p class=e-bookprzatext>„Tedy se na mne podívej, já jsem, koho hledáš,“ řekl
pán a proměnil se v čerta. Ale Petr sebou ani nehnul a pokojně si čerta
prohlížel. Nato mu černý povídal, aby šel k němu do služby, že nebude míti
mnoho co dělat a že se mu dobře povede, bude-li přitom poslušný, že ho za sedm
let pustí a štědře obdaruje. Petr podal čertu ruku, ten ho vzal vpolo, zvedl se
s ním do povětří, a než se Petr vzpamatoval, byli v pekle. Tam mu dal čert
kožené šaty a vedl ho do jedné síně, kde stály tři kotle, pod nimiž hořelo. I
řekl čert Petrovi:</p>

<p class=e-bookprzatext>„Tvá práce po celých sedm let bude, pod ty kotle
přikládat. Pod první kotel dáš za den čtyry polena, pod druhý kotel dáš osm,
pod třetí dáš dvanáct. Jen se měj na pozoru, aby ti oheň nevyhasl, a nikdy se
do kotlů nedívej, sice tě bez platu vyženu. Budeš-li ale poslušen mých slov,
nebudeš pykat.“</p>

<p class=e-bookprzatext>Kdyby to nebylo v pekle, mohl Petr říci, že se má jako
v nebi. Jíst a pít měl do sytosti, a práce málo; když chtěl, procházel se po
zahradě, když nechtěl, sedl k černým kamarádům a ti povídali takové kousky, že
mohl až smíchem puknout. Pod kotle přikládat nezapomněl a víka odkrýti mu ani
nenapadlo. Jedenkráte mu bylo, jako by v kotli něco zabručelo, i běžel k čertům
s vyřízenou, ti mu ale odpověděli, že to není jejich starost, a Petr šel zase
ke kotli, řka: „Nu, pro mne, ať se to tam na škvarek spálí, já se tam
nepodívám.”</p>

<p class=e-bookprzatext>Již se to zdálo být Petrovi hodně dlouho, co ho čert do
služby přijal, i ptá se ho jedenkráte, jak dlouho má ještě sloužit?</p>

<p class=e-bookprzatext>„Zejtra dojde sedm let, co jsi u mne,“ odpověděl čert.</p>

<p class=e-bookprzatext>Petr byl rád, neboť se mu poslední čas přece po světě
stejskalo. Druhý den nato vejde čert k němu, právě když přikládal, a pravil:
„Dnes, Petře, máš vyslouženo; abysi se nemusel s tolika penězi vláčet, vezmi
tuten měšec, kdykoli ho rozevřeš a řekneš: Syp, pytlíčku, vysype ti tolik
dukátů, co budeš chtít. Měj se dobře, Petře; mysli jsem, že u nás ještě
zůstaneš, neboť na světě beztoho mnoho neužiješ, lidé se tě budou bát, protože
jsi se už sedm let nemyl, sedm let vlasy ani nehty nestřihal.“</p>

<p class=e-bookprzatext>„Ba na mou věru, na to jsem ani nevzpomněl. Ale toť je
pojednou, voda a nůžky všecko spraví. U vás přece nezůstanu.“</p>

<p class=e-bookprzatext>„Od té černoty si nepomůžeš, leč bych já ti dal dobrou
radu. Prozatím zůstaň, jaký jsi, a jdi na svět, až budeš chtít, pomohu ti.
Kdyby se tě lidé ptali, kdo jsi, řekni, žes čertův švagr, a nebudeš lhát.“</p>

<p class=e-bookprzatext>„Ale poslechni, pane čerte, když jsem ti vše tak
pořádně obstaral, mohl bys mně teď povědět, co v těch kotlích vězí.“</p>

<p class=e-bookprzatext>„Podívej se tedy,“ řekl čert a odkryl první víko. Petr
viděl svou macechu.</p>

<p class=e-bookprzatext>„Máš štěstí, že jsem to dříve nevěděl, sice bych byl
místo dvanácti čtyry a dvacet polínek vzkřikl Petr zuřivě. V druhém kotli byl
pan vrchní, v třetím pan</p>

<p class=e-bookprzatext>desátník.</p>

<p class=e-bookprzatext>„Vidíš,“ pravil čert a přiložil na oheň, „v těchto
kotlích se vaří nemilosrdné srdce.“ Nato se Petr s čerty rozloučil, pán ho vzal
na záda a donesl opět do lesíka, v kterém před sedmi lety seděl. Když na zem
stoupil, otřásl se, strčil měšec do kapsy a šel do blízké vesnice. Ale jakmile
přišel k první chalupě, začaly děti křičet, jako by je na nože bral, všecko se
to rozutíkalo a volalo: „Táto, mámo, čert, čert!“ Lidé vybíhali z chalup, ale
každý hned zase hlavu schoval, křižoval se a dvéře zavíral. Petr zamířil do
hospody; hospodský i jeho žena stáli na záspi, když Petr vcházel do vrat.
„Spaste duši, to je čert!“ Tak vzkřikli oba, chtěli utíkat, ale v strachu a
spěchu vrazili jeden do druhého, a oba na zem padli; než se zase sebrali, stál
Petr u nich a smál se: „Pít mi dejte!“ poručil a šel do sednice. Ale hospodský
se bál jíti za ním; teprv a když se trochu vzpamatoval a Petr neustále pít
žádal, šel na stáj, kde vázal pasák seno, a zavolal ho dolů. Dal mu do ruky
žbánek a řekl: „Jiříčku, dones ten žbánek piva do sednice, sedí tam ošklivě
zarostlý člověk, ty se ho ale nemusíš bát.“</p>

<p class=e-bookprzatext>Jiříček vzal žbánek a šel, ale když otevřel dvéře a
Petra zhlídl, upustil pivo na zem a dveřmi práskl, až se okna otřásly. „Hloupý
kluku!“ řekl zlostně hospodář, „jdi hned, kam tě posílám, sice dostaneš výprask
a žbánek ti srazím na mzdě.“ Jiříček byl ubohý sirotek a sloužil hospodskému za
stravu a tři zlaté ročně. I natočil třesoucí rukou opět piva, v duchu si
vzpomněl na svého patrona a otevřel dvéře.</p>

<p class=e-bookprzatext>„Pojď jen, hochu!“ volal ho Petr, „já ti nic neudělám,
jsem člověk jako ty.“</p>

<p class=e-bookprzatext>Těmi slovy uchlácholen dodal si Jiříček srdce a
přikročil až k samému Petru, ale do očí se mu nepodíval a nohy se pod ním
třásly jako osika. Petr se ho začal vyptávat, odkud je, u koho slouží a jak se
má. Zprvu mu vypravoval Jiříček zajíkavým hlasem svůj příběh, ale dál a dál se
osmělil, zapomněl, že je u čerta, a bez bázně se na něho díval a povídal. Petr
ho litoval, že tolik zkusí, a poručil mu, aby sundal čepičku. Jiříček poslechl
a Petr mu ji nasypal plničkou dukátů.</p>

<p class=e-bookprzatext>„A co počnu s tolika penězi?“ ptal se Jiřík, neznaje
jich velkou cenu.</p>

<p class=e-bookprzatext>„Dělej s nimi, co chceš,“ odpověděl Petr.</p>

<p class=e-bookprzatext>„Já vím, co udělám, Kudrnovic a Bartošovic skotákům dám
trochu, oni nemají ani boty ani kamizolu na zimu a často se mnou plakávají, to
ostatní donesu panu kantorovi. Když mně matka umřela, povídal, že by si mne
nechal a naučil mne psát a číst, kdyby jen neměl sám tolik dětí. Teď mu dám
všecky ty peníze, a on mě naučí číst a psáti, a já u něho zůstanu. Bude to
dost, pane čerte?“</p>

<p class=e-bookprzatext>„Nebude-li, přidám ti.“</p>

<p class=e-bookprzatext>Jiřík skákal po sednici, a vyběhna ven, všem lidem to
ukazoval. Hospodský a hospodyně a ještě mnoho jiných, když to spatřili a od
Jiříka slyšeli, jak s ním čert mluvil a že nemá ohnivý jazyk ani rohy,
ulakomili se, dodali si smělosti a šli k čertu o peníze prosit. Ale Petr se k
tomu neměl. Zůstal v hospodě přes noc. Sotva usnul, popadl ho někdo za ruku, a
když prokoukl, poznal čerta, bývalého pána. „Vstaň a jdi do srubu, hospodský
chce zabíti sirotka skrze ty peníze.“</p>

<p class=e-bookprzatext>Petr vyskočil, otevřel dveře a vletěl do srubu, právě
když chtěl hospodský do hocha nůž vrazit. Jak se ale ulekl, když viděl Petra
před sebou stát.</p>

<p class=e-bookprzatext>„Ty hříšníku!“ křičel tento, „připrav se, půjdeš se
mnou do pekla, kde se ve žhavém oleji vařit budeš.“</p>

<p class=e-bookprzatext>Hospodský omdlel a Petr ho odvlékl do sednice; když
přišel k sobě, klekl před Petrem a pro všecko na světě ho prosil, aby mu to
odpustil, že se polepší.</p>

<p class=e-bookprzatext>Petr ale řekl: „Od té chvíle musíš Jiříka jako
vlastního syna chovat; dej ho učit a dobře s ním nakládej. Pakli tak neučiníš,
tu chvíli tě do pekla odnesu, neboť znám tvoje myšlénky a v okamžení se octnu u
tebe, kdybych byl jakkoliv daleko.“ Hospodský slíbil všecko a také to držel, od
té doby byl hodným člověkem a Jiříkovi pravým otcem.</p>

<p class=e-bookprzatext>Brzy se dověděl také kníže o Petrovi, že rozdává samé
dukáty. I vzkázal mu, aby k němu přišel, ale Petr ho pozval k sobě a ptal se
hospodského, co je za člověka.</p>

<p class=e-bookprzatext>„I což, náš kníže by nebyl nejhorší, ale má dvě dcery
po nebožce první paní, ty rozhazují hrůzu peněz, a chce-li jim vyhovět, musí
lid utiskovat, protože je tuze zadlužen. Druhá paní také již umřela, a
zanechala dceru Angelinu, to je holka, nic jináče než jako anděl, tak libná,
tak hodná, že by člověk pro ni do ohně skočil. Té aby se do smrti dobře vedlo,
ale ty dvě kdyby chtěl čert vzít.“ Tak řekl hospodský, ale honem se plácl přes
hubu, neboť zapomněl, že u něho stojí.</p>

<p class=e-bookprzatext>„Nic si z toho nedělej, vždyť já sám čert nejsem, ale
jeho švagr.“ Hospodský si ale myslil, že to je skoro jedno.</p>

<p class=e-bookprzatext>Když kníže přijel, lekl se, vida ošklivého Petra, přece
s ním ale jednal jako s největším pánem, zval ho k sobě do zámku a konečně ho
prosil o nějaké peníze. Petr řekl knížeti, že mu dá peněz, co bude chtít,
svolí-li, aby si jednu z jeho dcer vybral. Kníže se zamyslil, konečně ale se
zeptal, kterou by chtěl?</p>

<p class=e-bookprzatext>„Kteroukoliv,“ odpověděl Petr a slíbil, že se přijde na
nevěstu podívat.</p>

<p class=e-bookprzatext>Kníže byl chytrý, neřekl dcerám ani slova, že peníze
dostal, a když se ptaly, jaká to obluda ten čertův švagr a dal-li mu peníze,
odpověděl jim takto: „Chcete-li zem udržet a mne šťastného učinit, musí jedna z
vás jeho ženou být, jinak peníze nedostanem. Není sice tak ošklivý, a kdyby si
vlasy a nehty ostřihal a trochu se umyl, byl by i hezký. Nedobudem-li peněz,
tak mne vojsko opustí a lid se vzbouří.“</p>

<p class=e-bookprzatext>Starší dvě kněžny se zakohoutily, ústa ohrnuly a pyšně
prohodily: „Z nás dvou, otče, si žádná takovou obludu nevezme. My jsme knížecí
dcery a nezahodíme se, kdyby i celá zem pojít měla.“</p>

<p class=e-bookprzatext>„A co počnu?“</p>

<p class=e-bookprzatext>„Otče, když v tom tvoje blaho a blaho celé země záleží,
já se obětuji, a Bůh mi síly popřeje.“ Tak řekla tichým hlasem s bledou tváří
Angelina, nejmladší dcera.</p>

<p class=e-bookprzatext>„Mé dobré dítě!“ pravil kníže a s pláčem políbil dceru
svou. Sestry se jí vysmály a uštěpačnými slovy srdce její rozrývaly. „Kdyby to
byl přece Lucifer, aspoň bys mohla být kněžnou, ale jeho švagrovou, to nestojí
za to.“</p>

<p class=e-bookprzatext>Angelina raději odešla, by neslyšela bohaprázdnou
rozprávku svých sester. Byly to tak prostopášné dívky, že jim nebylo daleko
široko roveň. Druhý den ráno přišel Petr do zámku; když ho starší sestry
viděly, byly rády, že k sňatku nepřivolaly, ale Angelina náhle omdlela, a když
ji přivedli k sobě, byla bílá a studená jako z mramoru. Kníže ji vedl sám k
ženichovi, který si lehce pomyslil, proč se nevěsta tak třese a bledne, i řekl
přívětivým hlasem: „Mohu věřit, krásná kněžno, že se vám nelíbím, ale nebojte
se mne, však já budu hezčí, a milovat vás budu jako oko v hlavě.“</p>

<p class=e-bookprzatext>Angelina poslouchala ráda jeho příjemný hlas, ale když
se na něho podívat musela, bylo jí, jak by po ní smrt sahala. Petr to dobře
pozoroval, a proto se také dlouho nezdržel, dal otci peníze, mnoho-li jich
žádal, umluvil s ním, že bude za osm dní svatba, a pak odkvapil. Ze zámku
pospíchal do lesíka a volal co hrdla měl na čerta. Ten ho sotva zaslechl, již
stál u něho. „Co žádáš, švagře?“ ptal se.</p>

<p class=e-bookprzatext>„Abysi mne udělal, jakým jsem byl dříve; co bych z toho
měl, že jsi mi pomohl ke knížecí nevěstě, když by nemohla na mne pohledět?“</p>

<p class=e-bookprzatext>„Pojď se mnou, švagříčku, za chvíli budeš jako
výlupek.“</p>

<p class=e-bookprzatext>Chutě se Petr čerta chopil a ten ho odnesl bůh sám v do
které země a postavil ho u malé studánky. „V té studánce se umej a budeš hezčí,
než jsi byl kdykoliv předtím.“ Petr skočil do ní celý, a vylezl krásný jako
panna. „Švagříčku, za ty peníze ti tak neděkuji, jako že jsi mne tak hezkého
udělal. Teď mne bude mít Línka ráda.“ Samou blažeností padl čertu okolo krku a
oba letěli do velkého města, kde si Petr nakoupil krásného šatstva, kočárů,
koní, najal sloužících a jako nějaký princ k nevěstě se vrátil.</p>

<p class=e-bookprzatext>Bylo to den před svatbou; nevěsta chodila po pokoji
jako stín a se strachem pokukovala, jestli ženich nejede. Sestry byly z okna
vyloženy, mluvily bezbožné řeči a čekaly, až věno přiveze. Tu jede celá řada
vozů, koňů a lidstva, v čele ale překrásný kočár, v němž sedí skvostně
přistrojený mladík. Vyskočí z vozu, běží nahoru, a když vejde do pokoje, vezme
Angelinu za ruku a prosí za odpuštění, že ji tak dlouho trápil a v té příliš
ošklivé postavě se jí okazoval. „Ale tím radší tě budu mít, moje Angelinko,
protože vím, jak jsi předobrá.“</p>

<p class=e-bookprzatext>Že se Angelince hezký ženich líbil a že mu nyní políbení
neodepřela, to nemusím ani psát, každý to sám uhodne.</p>

<p class=e-bookprzatext>Sestry stály u okna jako přimrazené.</p>

<p class=e-bookprzatext>Najednou je vzal zezadu někdo vpolo, ony sebou trhly,
ohlídly se a viděly mezi sebou čerta. „Jen se nelekejte, nevěsty spanilé, vždyť
nejsem žádný poběhlík, jsemť já kníže sám. Co jsem řekl, Petře, že budeš mým
švagrem! Vidíš, teď mám za jednu dvě.“ Tak řekl kníže pekelný a zmizel s
bezbožnými sestrami.</p>

<p class=e-bookprzatext>Petr byl hodným, bohatým knížetem a Angelina byla
matkou svým poddaným.</p>

<p class=e-booknadpis20><a name="_Toc340653400">Kdo je hloupější?</a></p>

<p class=e-bookprzatext>Jednomu chalupníku nezůstalo z celého jmění nic více
než slepice. Poslal ženu na trh, aby ji prodala.</p>

<p class=e-bookprzatext>„A zač?“ ptala se žena.</p>

<p class=e-bookprzatext>„No zač, co trh platí.“</p>

<p class=e-bookprzatext>Žena vzala slepici a šla. Ů města potkala jednoho
sedláka. „Strejčku, kupte slepici!“ křičela na něho. „A zač má být?“</p>

<p class=e-bookprzatext>„No, co trh platí.“</p>

<p class=e-bookprzatext>„Trh platí groš.“</p>

<p class=e-bookprzatext>„No, tak je za groš.“</p>

<p class=e-bookprzatext>Sedlák dal ženě groš a ona mu dala slepici. Šla do
města, koupila za krejcar pytlíček, za krejcar provázek a jeden krejcar dala do
měšce. Potom si ho pověsila na hůl, vzala na rameno a šla domů. Chalupník dělal
ukrutný rámus, když mu žena stržený peníz přinesla. Ale pomalu se mu to v hlavě
rozleželo a on pravil k ní: „Teď nebudeš bita; půjdu do světa, a nenajdu-li
většího blázna, než ty jsi, pak tě teprv zbiju.“</p>

<p class=e-bookprzatext>Šel tedy do světa. Jednoho dne Přijde do města, postaví
se před zámek, z jehož oken se paní dívala, začne skákat a ruce i hlavu k nebi
zdvihat. Paní se chvilku na něho dívá, ale potom pošle sloužícího, aby se
zeptal, co ten člověk dělá?</p>

<p class=e-bookprzatext>„No, co dělám, chci do nebe. Já jsem se tam s jedním
kamarádem pral a on mne srazil dolů. Teď nemohu najít díru do nebe.“</p>

<p class=e-bookprzatext>Sloužící běžel zpátky a od slova k slovu paní vše
vyřídil. Paní si hned pro chalupníka poslala.</p>

<p class=e-bookprzatext>„Tys byl v nebi?“ ptala se ho, když k ní přišel. „Ovšem
že byl, a zase tam půjdu,“ odpověděl chalupník.</p>

<p class=e-bookprzatext>„Neznáš tam mého synáčka?“</p>

<p class=e-bookprzatext>„A což bych ho neznal, on tam sedí na peci.“</p>

<p class=e-bookprzatext>„I bože, na peci? Nebyl bys tak dobrý, abys mu vzal s
sebou tu těch tři sta zlatých a na šest tenkých košil a řekl mu, že tam brzy
přijdu, ať si nestýská a žádnou nouzi netrpí?“</p>

<p class=e-bookprzatext>„Milerád to všecko vyřídím, jen mi to dejte.“</p>

<p class=e-bookprzatext>Paní mu dala peníze i plátno, a on šel do nebe. Za
městem si sedl u plotu a zastrčil peníze i plátno do nohavic. Sotva sedlák
odešel, přijel domů pán zámku; paní mu hned vypravovala, co poslala synáčkovi.</p>

<p class=e-bookprzatext>„O ty nepředložená ženo! Kdo to jakživ slyšel, aby
spadl někdo s nebe, a kdyby spadl, aby se tam zase dostal? Chytrá šelma tě
ošidila.“</p>

<p class=e-bookprzatext>Paní povídala, jak ten člověk vypadal, a pán sedna na
kůň, uháněl za ním.</p>

<p class=e-bookprzatext>Chalupník seděl ještě na tom samém místě; když viděl
pána přijíždět, přikryl suchou hroudu svým ukrutánským kloboukem.</p>

<p class=e-bookprzatext>„Prosím vás, tatíku, neviděl jste jíti kolem nějakého
člověka s uzlíkem?“ tázal se pán.</p>

<p class=e-bookprzatext>„Ba viděl, utíkal tamhle k lesu co mohl. Byl to
zahraničák; to jsou šelmy. Cožpak udělal, milostpane?“ Milostpán se mu se vším
svěřil.</p>

<p class=e-bookprzatext>„I toť je proklatá šelma, takovou paní ošálit! Ale vy
jste celý uhnaný. Hleďte, já bych se sám za ním pustil, jen kdyby mně někdo
tady poseděl. Mám tu vzácného ptáka pod kloboukem, nesu ho jednomu pánu darem
do města a bojím se, aby mi neulítl.“</p>

<p class=e-bookprzatext>„Inu, já tu zůstanu chvíli sedět. Když toho zloděje
znáte, bude vám snáze jej chytit,” řekl pán, slezl s koně a podal ho
chalupníkovi.</p>

<p class=e-bookprzatext>„Ale za to vás prosím, milostpane, abyste pod klobouk nesahal,
pták by mohl vylítnout a já bych se naplatil.“</p>

<p class=e-bookprzatext>Pán sedl ke klobouku a milý chalupník se vyšvihl na
koníka a jel s dary domů. Chvíli seděl milostpán a čekal, ale když čas ucházel
a člověk se ještě nevracel, tu se mu to znechutilo. Myslil si, že vezme ptáka s
kloboukem domů a chalupník že si může potom pro to do zámku přijíti. I
pozdvihne zlehounka klobouk, strčí pod něj ruku a lap! vytáhne suchou hroudu. –
Proklínaje šibala věčně věkův přijde domů a nabere notného posměchu. Chalupník
ale, když se k vesnici přibližoval, zdaleka už na ženu křičel: „Nic se neboj,
ženo! Již tě nezbiju. Našel jsem ještě hloupější lidi, než jsi ty.“</p>

<p class=e-booknadpis20><a name="_Toc340653401">Chytrá horákyně</a></p>

<p class=e-bookprzatext>Byli dva bratři. Jeden z nich byl bohatý statkář, neměl
žádných dětí a byl tuze lakomý. Druhý, chudý chalupník, měl jedinou dceru a byl
příliš dobrý. Když šlo děvčeti na dvanáctý rok, dal ji k bratru za husopasku.
Dvě leta sloužila za stravu, po dvou letech sesílila a nastoupila za děvku.</p>

<p class=e-bookprzatext>„Služ jen, Manko (Marie), spravedlivě,“ řekl jí strýc,
„až vystoupíš, dám ti místo mzdy jalovici. Právě mám čtyrnedělní tele, to
dochovám, a tobě to bude jistě milejší než peníze.“</p>

<p class=e-bookprzatext>„To víte,“ odpověděla Manka a od té chvíle byla do
práce jako oheň a krejcaru strýci neumařila. Ale strýc byl šelma. Manka
sloužila tři leta spravedlivě a bez reptání, otec ale churavěl a stárnul, a ona
musela domů. Žádala tedy jalovici, z které už byla hodná kráva. Tu obrátil milý
strýc kolečka, řka kdesi cosi, že jí tolik nedá, že jí to neslíbil, a chtěl
ubohou Mapku několika groši odbýti. Ta však nebyla tak hloupá, aby byla peníze
přijala, ale doma s pláčem otci všecko povídala, usilujíc, aby šel k panu
prokurátorovi žalovat. Otec jsa zlostí popuzen na nesvědomitého bratra, šel bez
meškání clo města a žalobu přednesl. Pan prokurátor ho vyslechl a poslal pro
sedláka. Sedlák ale dobře tušil, jestli to pan prokurátor nějak nespraví, že
musí jalovici dát, protož hleděl, jak by ho na svou stranu dostal. Pan
prokurátor byl v rozpacích. Bohatého by si nerad byl rozhněval, a chudý měl
přece právo na své straně. Rozsoudil tedy chytrým způsobem. Zavolal si každého
zvlášť a dal jim hádačky: „Co je nejbystřejšího, co je nejsladšího a co
nejbohatšího?“ s tím doložením, kdo to uhodne, že dostane jalovici.</p>

<p class=e-bookprzatext>Mrzuti odešli bratři domů, celou cestu rozvažujíce, co
by to asi bylo, ale ani jeden ani druhý nemohl se pravdy domakat.</p>

<p class=e-bookprzatext>„No jak?“ ptala se žena bohatého sedláka, když přišel
domů.</p>

<p class=e-bookprzatext>„Čert aby ty soudy vzal, teď jsem v bryndě,“ řekl
sedlák a hodil tchořovkou o stůl.</p>

<p class=e-bookprzatext>„No a proč, co se ti stalo, prohrál jsi?“</p>

<p class=e-bookprzatext>„Co prohrál! Neprohrál, ale co nejspíše teprv prohraju.
Prokurátor mně dal hádačku: Co je nejbystřejšího, co nejsladšího a co
nejbohatšího? Jestli to uhodnu, zachovám jalovici.“</p>

<p class=e-bookprzatext>„To jsou věci s hádačkou. Já ji sama uhodnu. Což by
mohlo býti bystřejšího nad našeho černého špicla, co sladšího nad náš sud medu,
co bohatšího nad naši truhlu tolarů?“</p>

<p class=e-bookprzatext>„Dobře máš, ženo, tys to uhodla, jalovice je naše.“ Tak
se uspokojil milý sedlák a nechal si chutnat, co mu žena přistrojila.</p>

<p class=e-bookprzatext>Chalupník přišel domů celý smutný, pověsil klobúk na
hřeb a sedl za stůl.</p>

<p class=e-bookprzatext>„No jak jste pořídil, táto?“ ptala se Manka.</p>

<p class=e-bookprzatext>„Ba pořídil. Jsou to páni, ti by člověka div
nezbláznili.“</p>

<p class=e-bookprzatext>„Nu a co, povídejte pak.“</p>

<p class=e-bookprzatext>Táta povídal, co mu pan prokurátor uložil.</p>

<p class=e-bookprzatext>„Nu a co víc? To já sama uhodnu, jen nebude smuten, ráno
vám to povím.“</p>

<p class=e-bookprzatext>Chalupník ale proto přece celičkou noc oka nezamhouřil.
Ráno přijde Manka do sednice a povídá: „Až se vás bude prokurátor ptát,
řekněte, nejsladší že je spaní, nejbystřejší že je oko a nejbohatší že je zem,
z níž všecko pochází. Ale to vám pravím, ať neříkáte, od koho jste se to
dověděl.“ Chalupník šel k panu prokurátorovi, žádostiv, zdali ta odpověď bude
dobrá.</p>

<p class=e-bookprzatext>Nejdříve zavolal prokurátor sedláka a ptal se ho na
rozluštění hádaček.</p>

<p class=e-bookprzatext>„Inu, já myslím,“ odpověděl sedlák, „že nemůže býti nic
bystřejšího nad mého špicla, který všecko vyčmuchá a vyslídí, nic sladšího nad
můj sud medu, který již čtyry leta leží, nic bohatšího než moje truhla tolarů.“</p>

<p class=e-bookprzatext>„Milý sedláku,“ řekl pan prokurátor a pokrčil rameny,
„to se mi nezdá, ale vyslechnu, s jakou bratr přišel.“</p>

<p class=e-bookprzatext>„Milostivý pane, já myslím, nejbystřejší že je oko,
které mžikem všecko přehlídne, nejsladší že je spaní, neboť ať je člověk jak
chce zarmoucen a utrmácen, když spí, neví o ničem a někdy se i ve snu potěší, a
nejbohatší že je zem, z níž všecko naše bohatství pochází.“</p>

<p class=e-bookprzatext>„Tys uhodl, a dostaneš jalovici. Ale pověz mi, kdo ti
to řekl, neboť vím, že se to z tvé hlavy neurodilo.“</p>

<p class=e-bookprzatext>Dlouho nechtěl chalupník povědět, ale když pán na něho
usiloval, spletl se a vyjel s barvou ven.</p>

<p class=e-bookprzatext>„Dobře tedy, když je tvá dcera tak chytrá, ať přijde
zejtra ke mně, ale ať to není ani ve dne ani v noci, ani ustrojená ani nahá,
ani pěšky ani na voze.“</p>

<p class=e-bookprzatext>To byl chalupníkovi zase kámen na srdce.</p>

<p class=e-bookprzatext>„Milá Manko!“ řekl, přijda domů, „tys to pěkně
spravila, prokurátor nechtěl věřit, že to mám ze své hlavy, já musel povědět,
co jsem věděl, a nyní máš k němu přijít, ale nemá to být ani ve dne ani v noci,
nemáš být ani nahá ani ustrojená a nemáš přijít ani pěšky ani na voze.“</p>

<p class=e-bookprzatext>„Nu, to je toho, jen nechte, však já to vyvedu.“</p>

<p class=e-bookprzatext>O dvou hodinách s půlnoci Manka vstala, vzala režný,
velmi řídký žok, oblékla ho na sebe, na jednu nohu vzala punčochu, na druhou na
boso střevíc, a když bylo ke třetí hodině, mezi dnem a nocí, sedla na kozu a
napolo pěšky, napolo po jezdecku do města se dostala. Pan prokurátor se koukal
z okna a chytrou horákyni již očekával. Vida, že tak dobře svou úlohu provedla,
vešel jí naproti a pravil: „Nyní vidím, že jsi vtipné děvče, chceš-li, vezmu si
tě za ženu.“</p>

<p class=e-bookprzatext>„Proč ne, chci,“ odpověděla Manka, přeměříc pana
prokurátora od hlavy k patě. Ženich si vzal hezkou nevěstu pod paždí a vedl ji
do pokoje. Nato poslal pro tátu, pro krejčíře a dal ušít šaty pro nastávající
paní prokurátorovou.</p>

<p class=e-bookprzatext>Den před svatbou přikázal ženich nevěstě, aby se nikdy
do jeho věcí nepletla, do žádného soudu ani do čeho jiného, sice že se musí tu
chvíli k otci navrátit.</p>

<p class=e-bookprzatext>„Učiním po tvé vůli,“ odpověděla nevěsta.</p>

<p class=e-bookprzatext>Druhý den byla svatba, a z Manky se stala velká paní.
Než ona se dobře do všeho hodila, ke každému byla vlídná a manžela svého
milovala, za to ji také každý měl u veliké vážnosti. Jedenkráte přišli k panu
prokurátorovi dva sedláci, jeden měl hřebce, druhý kobylu. Oba koně ale měli
dohromady. Když kobyla dostala hříbě, nastala otázka, komu náleží. Sedlák, co
měl hřebce, tvrdil, že vším právem jemu hříbě patří, sedlák, jemuž kobyla
patřila, dokazoval, že má k hříběti ještě větší právo. Tak se hádali, až se
dostali k panu prokurátorovi. Sedlák, jehož byl hřebec, měl velké bohatství, i
dal panu prokurátorovi dobré slovo po stráně, a hřebec dostal hříbě.</p>

<p class=e-bookprzatext>Zatím ale paní prokurátorová všecko ve vedlejším pokoji
přeslechla; i nelíbil se jí nespravedlivý rozsudek pana manžela. Když vyšel
chudší sedlák ven, zakývala na něho a pravila mu stranou: „Vy hloupý, pročpak
jste se nechal tak opálit? Kdopak to jakživ slyšel, aby měl hřebec hříbě?“</p>

<p class=e-bookprzatext>„Inu, jáť ovšem myslím, že se mi velká křivda stala,
ale když to milostpán tak spravil, co mám dělat?“</p>

<p class=e-bookprzatext>„Věřím vám, ale poslechněte, co vám řeknu, pod tou
výminkou, jestli se žádný nedoví, kdo vám tu radu dal. Zejtra okolo poledne vezměte
síti, vylezte na Skarman (vrch blíže Domažlic) a dělejte, jako byste chytal
ryby. Můj muž půjde s několika pány v tu dobu okolo. Až vás uhlídají, budou se
vás ptát, co tam děláte, vy jim odpovězte: když mohou míti hřebci hříbata, že
mohou také na vrchu ryby růsti.“</p>

<p class=e-bookprzatext>Sedlák se paní poděkoval a slíbil, že se dle rady
zachová. Druhý den si vyšel pan prokurátor s několika pány na lov. Tu vidí již
zdaleka na Skarmanu sedláka sítě roztahovat. Pustili se všickni do smíchu, a
přišedše až k samému vrchu, ptali se sedláka, co na vrchu dělá?</p>

<p class=e-bookprzatext>„Chytám ryby,“ odpověděl sedlák.</p>

<p class=e-bookprzatext>„Ty bláznový!“ křičel pan prokurátor, „kdo to jakživ
slyšel, aby na vrchu ryby rostly?“</p>

<p class=e-bookprzatext>„Když mohou míti hřebci hříbata, mohou také na vrchu
ryby růst,“ odpověděl sedlák.</p>

<p class=e-bookprzatext>Pan prokurátor zůstal jako pivoňka; hned si ale zavolal
sedláka dolů, vzal ho na stranu a řekl: „To hříbě je tvoje, ale dříve mi povíš,
kdo ti tu radu dal.“</p>

<p class=e-bookprzatext>Sedlák zapíral co mohl, ale konečně přece paní
prokurátorovou vyzradil.</p>

<p class=e-bookprzatext>Navečer přijde pan prokurátor domů, ale paní si ani
nevšímaje chodí po pokoji, nemluví ani slova a na žádnou otázku neodpovídá.
Paní si hned pomyslila, jaký škvor mu v mozku vrtá, nicméně trpělivě očekávala,
k jakému konci se to schýlí.</p>

<p class=e-bookprzatext>Po hodné chvíli zůstal pan manžel se zamračenou tváří
před ní stát a pravil: „Víš-li pak, co jsem ti před svatbou přikazoval?“</p>

<p class=e-bookprzatext>„Vím to, vím.“</p>

<p class=e-bookprzatext>„Pročpak jsi tedy sedlákovi radila?”</p>

<p class=e-bookprzatext>„Protože nespravedlnost snésti nemohu. Ubohý sedlák byl
ošizen.“</p>

<p class=e-bookprzatext>„Aťsi byl ošizen, nebo ne, tobě do toho nic nebylo.
Nyní se navrať, odkud jsi přišla; abys však neřekla, že jsem i s tebou
nespravedlivě naložil, dovolím ti odtud vzíti; co tobě nejmilejšího.“</p>

<p class=e-bookprzatext>„Děkuji, milý muži, za tvou dobrotu, a když jinak býti
nemůže, poslechnu. Dovol, abych ještě naposled s tebou povečeřela, a to tak
vesele, jako by se nebylo pranic mezi námi událo.“</p>

<p class=e-bookprzatext>Manka běžela hned do kuchyně, dala dobrou večeři
přistrojit a to nejlepší víno uchystat.</p>

<p class=e-bookprzatext>Když byly jídla na stole, sedli oba za stůl, jedli,
pili a hovořili jako o hodách. Paní připíjela panu manželu dost a dost, a když
viděla, že je trochu zpitý, poručila služebníku, aby jí ještě tu nalitou
sklenici vína podal.</p>

<p class=e-bookprzatext>„Milý muži! Tu sklenici vína vypí na moje zdraví a na
rozloučenou. Jak to učiníš, půjdu domů.“</p>

<p class=e-bookprzatext>Pan manžel vzal víno a jedním lokem je vypil na zdraví
manželčino; ale již ledva jazykem vládnul. Po chvilce mu hlava sklesla a on
tvrdě usnul. Paní všecko zamkla, služebníci pána uložili, potom ho vzali i s
postelí na ramena a šli za paní. Otec spínal ruce, vida pozdě v noci podivný
průvod k chalupě přicházet. Teprv když mu dcera všecko vysvětlila, byl
spokojen.</p>

<p class=e-bookprzatext>Slunce stálo hezky vysoko, když se pan prokurátor
probudil. Kouká, mne si oči, a nemůže se zpamatovat, co se to s ním stalo Tu
vejde do dveří jeho paní ve sprosté, ale čisté selské sukni, s černým čepcem na
hlavě. „Ty jsi tu ještě?“ ptá se jí.</p>

<p class=e-bookprzatext>„Nu, proč bych nebyla? Vždyť jsem doma.“ „A co já tu
dělám?“</p>

<p class=e-bookprzatext>„Což jsi mně nedovolil, abych si vzala s sebou, co mi
je nejmilejšího, tys mi nejmilejší, tedy jsem si vzala tebe.“</p>

<p class=e-bookprzatext>Pan prokurátor se dal do smíchu, řka: „Budiž ti
odpuštěno! Vidím však patrně, že jsi nade mne chytřejší, protož budeš také od
dnešního dne ty soudit, a ne já.“</p>

<p class=e-bookprzatext>Paní prokurátorová byla tomu ráda, a od toho dne
soudila ona, a bylo všude dobře.</p>

<p class=e-booknadpis20><a name="_Toc340653402">Strejček Příhoda</a></p>

<p class=e-bookprzatext>Jeden chalupník byl tuze chudý a nevěděl, jak si má k
penězům pomoci. I nedal mu čert dobře dělat, šel a ukradl na zámku pokladnici
se všemi penězi. V noci si je přinesl domů, a aby mu žádný na ně nepřišel,
vyndal práh a pod něj je položil. Žena se na něho dívala a ptala se ho, kdo mu
tolik peněz dal? Ale on věděl, že má hloupou ženu, a tak jí neřekl nic, že je
ukradl, nýbrž jen že nejsou jeho. „Nu, a proč je zakopáváš?“</p>

<p class=e-bookprzatext>„Pro strýce Příhodu,“ odpověděl chalupník. Ráno si něco
peněz vzal, řekl ženě, aby o tom nikomu nepovídala, a šel do města. Na zámku
byl ráno křik, všickni šli zloději na stopu, ale nemohli se ničeho domakat.
Bylo to k poledni, selka seděla venku a předla. Tu jede kolem pán na koni; jak
ho viděla, myslila si, že to bude nejspíše ten strýc Příhoda, i volá na něho: „Pane,
pane, neříkají vám Příhoda?“</p>

<p class=e-bookprzatext>„Proč se ptáte?“ pravil s podivením jezdec.</p>

<p class=e-bookprzatext>„Já myslila, že jste ten strýc Příhoda a že si jedete
pro ty peníze, co můj Honza pod práh zakopal.“</p>

<p class=e-bookprzatext>Jezdec slyšel již o krádeži, ihned mu to napadlo, a on
řekl selce, že se jmenuje Příhoda.</p>

<p class=e-bookprzatext>„Nu, tak pojďte a vezměte si je, máte je schované.“</p>

<p class=e-bookprzatext>Jezdec slezl, selka mu odundala práh, on peníze vzal a
jel s nimi přímo k zámku. Tam když je poznali, hned šli s pouty pro chalupníka.
Ale žena řekla, že se ještě nevrátil, ale až přijde, že ho tam pošle.</p>

<p class=e-bookprzatext>V noci přišel muž domů, a když mu žena s potěšením
vypravovala, že peníze strýci Příhodovi odevzdala, dostal takovou zlost, že by
ji byl hnedle zabil. Chvíli chodil po sednici a přemýšlel, jak by se trestu
zbavil. Najednou mu něco napadlo, i řekl ženě:</p>

<p class=e-bookprzatext>„Teď poslouchej, ty motyko hloupá! Slyšel jsem ve
městě, že bude dnes v noci potopa světa, kdo se neschová, ten se utopí. Já
vylezu na střechu.“</p>

<p class=e-bookprzatext>„A kam mám já vylézt?“ ptala se s plačky selka.</p>

<p class=e-bookprzatext>„Jdi do kuchyňky, já zadělám každou dírku, a nepřijde-li
voda až na střechu, tak ti nebude nic.“</p>

<p class=e-bookprzatext>Selka tam vlezla, a muž zandal každou skulinu, aby tam
voda nemohla. Potom si přistavil ke střeše žebřík a komínem lil dolů do kuchyně
vodu. Zprvu se žena modlila, ale čím dál jí voda šla, tím více jí bylo ouzko, a
konečně zaslechl muž temný křik: „Utopím se, pomoz, Honzo, mám vody po krk.“
Honza přestal lít, šel ke kuchyňce a tiše udělal malý průchod, aby voda
ubíhala. Skoro do božího rána stála selka v kuchyni, potom jí muž otevřel,
všecko se uklidilo, a on řekl: „Až sem ti páni přijdou, můžeš říci, že byla
potopa světa.“ Když ouředníci přišli, nechtěl se Honza k ničemu přiznat, řka,
že nebyl doma, že je žena blázen, kdo ví, kterak tam peníze přišly. Zavolali
ženu a ptali se, kdy muž peníze zakopával.</p>

<p class=e-bookprzatext>„Před potopou světa,“ odpověděla žena a pevně na tom
stála.</p>

<p class=e-bookprzatext>Když s ní nemohli páni ničeho svést a muž zapíral,
nechali to být, a tak ušel Honza trestu.</p>

<p class=e-booknadpis20><a name="_Toc340653403">Devět křížů</a></p>

<p class=e-bookprzatext>Mezi vesnicí Hertinou a Valešnicí v králohradeckém
kraji, na náchodském panství stojí v lese devět křížů, o nichž jsem následující
pověst z úst jedné prastaré babičky slyšela.</p>

<p class=e-bookprzatext>Před dávnými časy byl v Litoboři hrad, jemuž na Túrině
říkali. Tam byl panošem mladík, Heřman jménem, jehož matka též v hradě bydlela.
Měl v Svatoňovicích milenku, bohaté a krásné děvče, o niž se však ještě jeden
ucházel. Děvče ale mělo Heřmana rádo, a že hodný a správný hoch byl, neměl otec
její nic proti tomu, by si ji vzal.</p>

<p class=e-bookprzatext>Jak dostal slovo, určil se ihned svatební den (tenkráte
to mohlo být třeba tu samou chvíli, an žádného dlouhého vyjednávání ani ohlášek
potřeba nebylo). Od té doby ale byl Heřman truchlivý, a ani matka ani milá se
příčinu dověděti nemohly.</p>

<p class=e-bookprzatext>Den před svatbou vyšel Heřman podvečer na zelenou louku
a sedl pod dub. Tu přišla za ním jeho matka a přinesla mu tři růžové jablka.
„Tu máš, Heřmánku, pochutnej si a pak mi pověz, proč jsi tak smutný?“</p>

<p class=e-bookprzatext>„Má zlatá mamičko, jakpak nemám býti smutný, když mě
zítra, až na svatbu pojedu, v lese zabijou.“</p>

<p class=e-bookprzatext>„Probůh, synu, co to mluvíš, kdo ti to řekl?“</p>

<p class=e-bookprzatext>„Žádný mně to neřekl, ale já to vím.“</p>

<p class=e-bookprzatext>Všemožně se matka přičinila, by mu tu myšlenku
vymluvila, ale on zůstal při svém. Ráno když na koně sedala ze dvora vyjeti
chtěl, nemohl koně ven připravit, vzpínal se, kousal a živou mocí ven nechtěl.
„Ach, to je zlé znamení,“ zavzdechla matka a s sepjatýma rukama syna prosila,
by nikam nejezdil a svatbu odložil.</p>

<p class=e-bookprzatext>„To nemůže být, má milá matičko; já musím jeti, buďte
tady s Pánembohem!“ a pobodnuv ostře koně, vyjel ze vrat. Matka ale ouzkosti
plná, poslala za ním. Bylo však již pozdě, mrtvého přinesli již mladého ženicha
nazpátek; devíti noži probodaného našli jej v lese. (Slyšela jsem také, že jich
osm s ním jelo a že všickni padli.) Kdo jej zabil, nevěděl žádný, každý však
myslil, že to jeho sok. Tu bědovala matka a vlasy z hlavy sobě trhala, ubohého
Heřmana ale více nevzkřísila. I chystala se nevěstu osiřelou uctít, kterou s
ouzkostí očekávala.</p>

<p class=e-bookprzatext>Zatím syna umyli, do bílých šatů zaobalili a do komory
na prkno Jakmile nevěsta přijela, ptala se hned matky, proč ženich pro ni
nepřijel a kde je? Matka jej vymluvila, že ho pán někam nakvap odeslal, že si
však popílí, by jen za stůl sedli. Když za stůl sedli, začali ženichovi první
hrana zvonit; nevěsta sebou trhla a ptala se družičky: „Pověz mně, má milá
družičko, komu to v hrana zvoní?“</p>

<p class=e-bookprzatext>„Umřel pasák ze vsi,“ odpověděla družička.</p>

<p class=e-bookprzatext>Když byli v polou oběda, zvonili po druhé v hrana, a
nevěsta ouzkostně mládka se ptala: „Povězte mi, můj milý mládku, komu to tak
smutně v hrana zvoní?“</p>

<p class=e-bookprzatext>„Stará žena ve vsi umřela,“ odpověděl mládek.</p>

<p class=e-bookprzatext>Když dojídali, zvonili po třetí v hrana. Tu nevěsta
vyskočila a běžela k Heřmanově matce. „Povězte mi, má zlatá matičko, komu to
tak smutně v hrana zvoní? Tak smutně, že mi srdce div nepukne.“</p>

<p class=e-bookprzatext>„Pukne ti, pukne, ty ubohá nevěsto, až ti ukážu, komu
to tak smutně v hrana zvoní.“ Tak řekla matka a plačíc vedla ubohou nevěstu do
komory, kde v bílé plachtě zaobalen ženich ležel. Když nevěsta ženicha mrtvého
spatřila, běžela zpátky, popadla nůž a do sebe ho vrazila. Vložili je do
jednoho hrobu. V lese na tom místě, kde Heřmana devíti noži zavražděného našli,
postavili na památku devět křížů; stojí tam podnes, jsou-li to ale ty samé,
nevím.</p>

<p class=e-bookprzatext>&nbsp;</p>

<span style='font-size:11.0pt;font-family:"Book Antiqua";mso-fareast-font-family:
"Times New Roman";mso-bidi-font-family:"Times New Roman";mso-ansi-language:
CS;mso-fareast-language:CS;mso-bidi-language:AR-SA'><br clear=all
style='page-break-before:always'>
</span>

<p class=e-booktirautoradlo>Božena Němcová</p>

<p class=e-booktirautoradlo>Národní báchorky a&nbsp;pověsti&nbsp;I</p>

<p class=e-booktiracitacetext>&nbsp;</p>

<p class=e-booktiracitacetext>Vydala <span class=e-booktirtexttunchar>Městská
knihovna v&nbsp;Praze</span></p>

<p class=e-booktiracitacetext>Mariánské nám. 1, 115 72 Praha 1</p>

<p class=e-booktiracitacetext>&nbsp;</p>

<p class=e-booktiracitacetext>V&nbsp;MKP 1. vydání</p>

<p class=e-booktiracitacetext>Verze 1.1 z 30. 8. 2012</p>

</div>

</body>

</html>
