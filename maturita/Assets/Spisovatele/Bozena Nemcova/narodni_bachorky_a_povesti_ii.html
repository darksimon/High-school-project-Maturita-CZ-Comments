<!DOCTYPE HTML PUBLIC "-//W3C//DTD HTML 4.01 Transitional//EN">
<html xmlns:v="urn:schemas-microsoft-com:vml"
xmlns:o="urn:schemas-microsoft-com:office:office"
xmlns:w="urn:schemas-microsoft-com:office:word"
xmlns="http://www.w3.org/TR/REC-html40">

<head>
<meta http-equiv=Content-Type content="text/html; charset=utf-8">
<meta name=ProgId content=Word.Document>
<meta name=Generator content="Microsoft Word 10">
<meta name=Originator content="Microsoft Word 10">
<link rel=File-List href="narodni_bachorky_a_povesti_II_soubory/filelist.xml">
<link rel=Edit-Time-Data
href="narodni_bachorky_a_povesti_II_soubory/editdata.mso">
<!--[if !mso]>
<style>
v\:* {behavior:url(#default#VML);}
o\:* {behavior:url(#default#VML);}
w\:* {behavior:url(#default#VML);}
.shape {behavior:url(#default#VML);}
</style>
<![endif]-->
<title>Národní báchorky a pověsti II</title>
<!--[if gte mso 9]><xml>
 <w:WordDocument>
  <w:Zoom>110</w:Zoom>
  <w:HyphenationZone>21</w:HyphenationZone>
  <w:BrowserLevel>MicrosoftInternetExplorer4</w:BrowserLevel>
 </w:WordDocument>
</xml><![endif]-->
<style>
<!--
 /* Font Definitions */
 @font-face
	{font-family:Helvetica;
	panose-1:2 11 6 4 2 2 2 2 2 4;
	mso-font-charset:0;
	mso-generic-font-family:swiss;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:Courier;
	panose-1:2 7 4 9 2 2 5 2 4 4;
	mso-font-charset:0;
	mso-generic-font-family:modern;
	mso-font-format:other;
	mso-font-pitch:fixed;
	mso-font-signature:3 0 0 0 1 0;}
@font-face
	{font-family:"Tms Rmn";
	panose-1:2 2 6 3 4 5 5 2 3 4;
	mso-font-charset:0;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:Helv;
	panose-1:2 11 6 4 2 2 2 3 2 4;
	mso-font-charset:0;
	mso-generic-font-family:swiss;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:"New York";
	panose-1:2 4 5 3 6 5 6 2 3 4;
	mso-font-charset:0;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:System;
	panose-1:0 0 0 0 0 0 0 0 0 0;
	mso-font-charset:0;
	mso-generic-font-family:swiss;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:Wingdings;
	panose-1:5 0 0 0 0 0 0 0 0 0;
	mso-font-charset:2;
	mso-generic-font-family:auto;
	mso-font-pitch:variable;
	mso-font-signature:0 268435456 0 0 -2147483648 0;}
@font-face
	{font-family:"MS Mincho";
	panose-1:2 2 6 9 4 2 5 8 3 4;
	mso-font-alt:"ＭＳ 明朝";
	mso-font-charset:128;
	mso-generic-font-family:roman;
	mso-font-format:other;
	mso-font-pitch:fixed;
	mso-font-signature:1 134676480 16 0 131072 0;}
@font-face
	{font-family:Batang;
	panose-1:2 3 6 0 0 1 1 1 1 1;
	mso-font-alt:바탕;
	mso-font-charset:129;
	mso-generic-font-family:auto;
	mso-font-format:other;
	mso-font-pitch:fixed;
	mso-font-signature:1 151388160 16 0 524288 0;}
@font-face
	{font-family:SimSun;
	panose-1:2 1 6 0 3 1 1 1 1 1;
	mso-font-alt:宋体;
	mso-font-charset:134;
	mso-generic-font-family:auto;
	mso-font-format:other;
	mso-font-pitch:variable;
	mso-font-signature:1 135135232 16 0 262144 0;}
@font-face
	{font-family:PMingLiU;
	panose-1:2 2 5 0 0 0 0 0 0 0;
	mso-font-alt:新細明體;
	mso-font-charset:136;
	mso-generic-font-family:auto;
	mso-font-format:other;
	mso-font-pitch:variable;
	mso-font-signature:1 134742016 16 0 1048576 0;}
@font-face
	{font-family:"MS Gothic";
	panose-1:2 11 6 9 7 2 5 8 2 4;
	mso-font-alt:"ＭＳ ゴシック";
	mso-font-charset:128;
	mso-generic-font-family:modern;
	mso-font-format:other;
	mso-font-pitch:fixed;
	mso-font-signature:1 134676480 16 0 131072 0;}
@font-face
	{font-family:Dotum;
	panose-1:2 11 6 0 0 1 1 1 1 1;
	mso-font-alt:돋움;
	mso-font-charset:129;
	mso-generic-font-family:modern;
	mso-font-format:other;
	mso-font-pitch:fixed;
	mso-font-signature:1 151388160 16 0 524288 0;}
@font-face
	{font-family:SimHei;
	panose-1:2 1 6 9 6 1 1 1 1 1;
	mso-font-alt:黑体;
	mso-font-charset:134;
	mso-generic-font-family:modern;
	mso-font-format:other;
	mso-font-pitch:fixed;
	mso-font-signature:1 135135232 16 0 262144 0;}
@font-face
	{font-family:MingLiU;
	panose-1:2 2 5 9 0 0 0 0 0 0;
	mso-font-alt:細明體;
	mso-font-charset:136;
	mso-generic-font-family:modern;
	mso-font-format:other;
	mso-font-pitch:fixed;
	mso-font-signature:1 134742016 16 0 1048576 0;}
@font-face
	{font-family:Mincho;
	panose-1:2 2 6 9 4 3 5 8 3 5;
	mso-font-alt:明朝;
	mso-font-charset:128;
	mso-generic-font-family:roman;
	mso-font-format:other;
	mso-font-pitch:fixed;
	mso-font-signature:1 134676480 16 0 131072 0;}
@font-face
	{font-family:Gulim;
	panose-1:2 11 6 0 0 1 1 1 1 1;
	mso-font-alt:굴림;
	mso-font-charset:129;
	mso-generic-font-family:roman;
	mso-font-format:other;
	mso-font-pitch:fixed;
	mso-font-signature:1 151388160 16 0 524288 0;}
@font-face
	{font-family:Century;
	panose-1:2 4 6 4 5 5 5 2 3 4;
	mso-font-charset:0;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:"Angsana New";
	panose-1:2 2 6 3 5 4 5 2 3 4;
	mso-font-charset:222;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:16777217 0 0 0 65536 0;}
@font-face
	{font-family:"Cordia New";
	panose-1:2 11 3 4 2 2 2 2 2 4;
	mso-font-charset:222;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:16777217 0 0 0 65536 0;}
@font-face
	{font-family:Mangal;
	panose-1:2 4 5 3 5 2 3 3 2 2;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:32768 0 0 0 0 0;}
@font-face
	{font-family:Latha;
	panose-1:2 11 6 4 2 2 2 2 2 4;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:1048576 0 0 0 0 0;}
@font-face
	{font-family:Sylfaen;
	panose-1:1 10 5 2 5 3 6 3 3 3;
	mso-font-charset:0;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:16778883 0 512 0 13 0;}
@font-face
	{font-family:Vrinda;
	panose-1:2 11 5 2 4 2 4 2 2 3;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:Raavi;
	panose-1:2 11 5 2 4 2 4 2 2 3;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:Shruti;
	panose-1:2 11 5 2 4 2 4 2 2 3;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:Sendnya;
	panose-1:0 0 4 0 0 0 0 0 0 0;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:Gautami;
	panose-1:2 11 5 2 4 2 4 2 2 3;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:Tunga;
	panose-1:2 11 5 2 4 2 4 2 2 3;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:"Estrangella Edessa";
	panose-1:0 0 0 0 0 0 0 0 0 0;
	mso-font-charset:1;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:0 0 0 0 0 0;}
@font-face
	{font-family:"Arial Unicode MS";
	panose-1:2 11 6 4 2 2 2 2 2 4;
	mso-font-charset:0;
	mso-generic-font-family:roman;
	mso-font-format:other;
	mso-font-pitch:variable;
	mso-font-signature:3 0 0 0 1 0;}
@font-face
	{font-family:Tahoma;
	panose-1:2 11 6 4 3 5 4 4 2 4;
	mso-font-charset:238;
	mso-generic-font-family:swiss;
	mso-font-pitch:variable;
	mso-font-signature:-520077569 -1073717157 41 0 66047 0;}
@font-face
	{font-family:"Book Antiqua";
	panose-1:2 4 6 2 5 3 5 3 3 4;
	mso-font-charset:238;
	mso-generic-font-family:roman;
	mso-font-pitch:variable;
	mso-font-signature:647 0 0 0 159 0;}
 /* Style Definitions */
 p.MsoNormal, li.MsoNormal, div.MsoNormal
	{mso-style-parent:"";
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:"Times New Roman";
	mso-fareast-font-family:"Times New Roman";}
h1
	{margin-top:12.0pt;
	margin-right:0cm;
	margin-bottom:3.0pt;
	margin-left:0cm;
	mso-pagination:widow-orphan;
	page-break-after:avoid;
	mso-outline-level:1;
	font-size:16.0pt;
	font-family:Arial;}
h2
	{margin-top:12.0pt;
	margin-right:0cm;
	margin-bottom:3.0pt;
	margin-left:0cm;
	mso-pagination:widow-orphan;
	page-break-after:avoid;
	mso-outline-level:2;
	font-size:14.0pt;
	font-family:Arial;
	font-style:italic;}
h3
	{margin-top:12.0pt;
	margin-right:0cm;
	margin-bottom:3.0pt;
	margin-left:0cm;
	mso-pagination:widow-orphan;
	page-break-after:avoid;
	mso-outline-level:3;
	font-size:13.0pt;
	font-family:Arial;}
h4
	{margin-top:12.0pt;
	margin-right:0cm;
	margin-bottom:3.0pt;
	margin-left:0cm;
	mso-pagination:widow-orphan;
	page-break-after:avoid;
	mso-outline-level:4;
	font-size:14.0pt;
	font-family:"Times New Roman";}
p.MsoToc1, li.MsoToc1, div.MsoToc1
	{margin:0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.MsoToc2, li.MsoToc2, div.MsoToc2
	{margin-top:0cm;
	margin-right:0cm;
	margin-bottom:0cm;
	margin-left:11.0pt;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.MsoToc3, li.MsoToc3, div.MsoToc3
	{margin-top:0cm;
	margin-right:0cm;
	margin-bottom:0cm;
	margin-left:22.0pt;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.MsoToc4, li.MsoToc4, div.MsoToc4
	{margin-top:0cm;
	margin-right:0cm;
	margin-bottom:0cm;
	margin-left:36.0pt;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.MsoHeader, li.MsoHeader, div.MsoHeader
	{margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:"Times New Roman";
	mso-fareast-font-family:"Times New Roman";}
p.MsoFooter, li.MsoFooter, div.MsoFooter
	{margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:"Times New Roman";
	mso-fareast-font-family:"Times New Roman";}
a:link, span.MsoHyperlink
	{font-family:"Times New Roman";
	mso-ascii-font-family:"Times New Roman";
	mso-hansi-font-family:"Times New Roman";
	mso-bidi-font-family:"Times New Roman";
	color:blue;
	text-decoration:underline;
	text-underline:single;}
a:visited, span.MsoHyperlinkFollowed
	{color:purple;
	text-decoration:underline;
	text-underline:single;}
p.MsoDocumentMap, li.MsoDocumentMap, div.MsoDocumentMap
	{margin:0cm;
	margin-bottom:.0001pt;
	mso-pagination:widow-orphan;
	background:navy;
	font-size:12.0pt;
	font-family:Tahoma;
	mso-fareast-font-family:"Times New Roman";}
p.e-booklicencetext, li.e-booklicencetext, div.e-booklicencetext
	{mso-style-name:e-booklicencetext;
	margin:0cm;
	margin-bottom:.0001pt;
	text-align:center;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booknadpis1, li.e-booknadpis1, div.e-booknadpis1
	{mso-style-name:e-booknadpis1;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	text-autospace:none;
	font-size:20.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis2, li.e-booknadpis2, div.e-booknadpis2
	{mso-style-name:e-booknadpis2;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	page-break-after:avoid;
	text-autospace:none;
	font-size:16.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis3, li.e-booknadpis3, div.e-booknadpis3
	{mso-style-name:e-booknadpis3;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	page-break-after:avoid;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis4, li.e-booknadpis4, div.e-booknadpis4
	{mso-style-name:e-booknadpis4;
	margin-top:6.0pt;
	margin-right:0cm;
	margin-bottom:6.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookoblkaaupoutvka, li.e-bookoblkaaupoutvka, div.e-bookoblkaaupoutvka
	{mso-style-name:e-bookoblkaaupoutvka;
	margin:0cm;
	margin-bottom:.0001pt;
	text-align:center;
	mso-pagination:widow-orphan;
	text-autospace:none;
	font-size:20.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktiracitacetext, li.e-booktiracitacetext, div.e-booktiracitacetext
	{mso-style-name:e-booktiracitacetext;
	margin:0cm;
	margin-bottom:.0001pt;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktirtexttun, li.e-booktirtexttun, div.e-booktirtexttun
	{mso-style-name:e-booktirtexttun;
	margin:0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booktirautoradlo, li.e-booktirautoradlo, div.e-booktirautoradlo
	{mso-style-name:e-booktirautoradlo;
	margin:0cm;
	margin-bottom:.0001pt;
	mso-pagination:widow-orphan;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookpoznmka, li.e-bookpoznmka, div.e-bookpoznmka
	{mso-style-name:e-bookpoznmka;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-booktextvnovn, li.e-booktextvnovn, div.e-booktextvnovn
	{mso-style-name:e-booktextvnovn;
	margin:0cm;
	margin-bottom:.0001pt;
	mso-pagination:widow-orphan;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;
	font-style:italic;}
p.e-booktiratitulkaodsazen6b, li.e-booktiratitulkaodsazen6b, div.e-booktiratitulkaodsazen6b
	{mso-style-name:e-booktiratitulkaodsazen6b;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktiracitacetextkurzva, li.e-booktiracitacetextkurzva, div.e-booktiracitacetextkurzva
	{mso-style-name:e-booktiracitacetextkurzva;
	margin:0cm;
	margin-bottom:.0001pt;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-booklicenceobrzek, li.e-booklicenceobrzek, div.e-booklicenceobrzek
	{mso-style-name:e-booklicenceobrzek;
	margin-top:6.0pt;
	margin-right:0cm;
	margin-bottom:4.5pt;
	margin-left:0cm;
	text-align:center;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booknadpis2bezodstrnkovn, li.e-booknadpis2bezodstrnkovn, div.e-booknadpis2bezodstrnkovn
	{mso-style-name:e-booknadpis2bezodstrnkovn;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	text-autospace:none;
	font-size:16.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;
	font-style:italic;}
p.e-booknadpis3bezodstrnkovn, li.e-booknadpis3bezodstrnkovn, div.e-booknadpis3bezodstrnkovn
	{mso-style-name:e-booknadpis3bezodstrnkovn;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis4bezodstrnkovn, li.e-booknadpis4bezodstrnkovn, div.e-booknadpis4bezodstrnkovn
	{mso-style-name:e-booknadpis4bezodstrnkovn;
	margin-top:6.0pt;
	margin-right:0cm;
	margin-bottom:6.0pt;
	margin-left:0cm;
	text-align:center;
	mso-pagination:widow-orphan;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookobsah, li.e-bookobsah, div.e-bookobsah
	{mso-style-name:e-bookobsah;
	margin-top:0cm;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookdopis, li.e-bookdopis, div.e-bookdopis
	{mso-style-name:e-bookdopis;
	margin-top:0cm;
	margin-right:14.2pt;
	margin-bottom:0cm;
	margin-left:14.2pt;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.ebookpodpis, li.ebookpodpis, div.ebookpodpis
	{mso-style-name:ebookpodpis;
	margin-top:12.0pt;
	margin-right:14.2pt;
	margin-bottom:12.0pt;
	margin-left:0cm;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookpedmluva, li.e-bookpedmluva, div.e-bookpedmluva
	{mso-style-name:e-bookpedmluva;
	margin:0cm;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	text-autospace:none;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktirodsazen6b, li.e-booktirodsazen6b, div.e-booktirodsazen6b
	{mso-style-name:e-booktirodsazen6b;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:12.0pt;
	font-family:"Times New Roman";
	mso-fareast-font-family:"Times New Roman";}
p.e-bookhypertext11b, li.e-bookhypertext11b, div.e-bookhypertext11b
	{mso-style-name:e-bookhypertext11b;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	color:blue;
	text-decoration:underline;
	text-underline:single;}
p.e-bookhypertext9b, li.e-bookhypertext9b, div.e-bookhypertext9b
	{mso-style-name:e-bookhypertext9b;
	margin:0cm;
	margin-bottom:.0001pt;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	color:blue;
	text-decoration:underline;
	text-underline:single;}
p.ebookpodpiskurziva, li.ebookpodpiskurziva, div.ebookpodpiskurziva
	{mso-style-name:ebookpodpiskurziva;
	margin-top:12.0pt;
	margin-right:14.2pt;
	margin-bottom:12.0pt;
	margin-left:0cm;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.ebookpodpistucne, li.ebookpodpistucne, div.ebookpodpistucne
	{mso-style-name:ebookpodpistucne;
	margin-top:12.0pt;
	margin-right:14.2pt;
	margin-bottom:12.0pt;
	margin-left:0cm;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booklicenceparagraf, li.e-booklicenceparagraf, div.e-booklicenceparagraf
	{mso-style-name:e-booklicenceparagraf;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	text-align:center;
	mso-pagination:widow-orphan;
	font-size:16.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookdopisdoprava, li.e-bookdopisdoprava, div.e-bookdopisdoprava
	{mso-style-name:e-bookdopisdoprava;
	margin-top:0cm;
	margin-right:14.2pt;
	margin-bottom:0cm;
	margin-left:14.2pt;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookdopiskurziva, li.e-bookdopiskurziva, div.e-bookdopiskurziva
	{mso-style-name:e-bookdopiskurziva;
	margin-top:6.0pt;
	margin-right:14.2pt;
	margin-bottom:6.0pt;
	margin-left:14.2pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookdopiskurzivadoprava, li.e-bookdopiskurzivadoprava, div.e-bookdopiskurzivadoprava
	{mso-style-name:e-bookdopiskurzivadoprava;
	margin-top:0cm;
	margin-right:14.2pt;
	margin-bottom:0cm;
	margin-left:14.2pt;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookdopistucne, li.e-bookdopistucne, div.e-bookdopistucne
	{mso-style-name:e-bookdopistucne;
	margin-top:0cm;
	margin-right:14.2pt;
	margin-bottom:0cm;
	margin-left:14.2pt;
	margin-bottom:.0001pt;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookdopistucnedoprava, li.e-bookdopistucnedoprava, div.e-bookdopistucnedoprava
	{mso-style-name:e-bookdopistucnedoprava;
	margin-top:0cm;
	margin-right:14.2pt;
	margin-bottom:0cm;
	margin-left:14.2pt;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookhypertext11b0, li.e-bookhypertext11b0, div.e-bookhypertext11b0
	{mso-style-name:e-bookhypertext11b0;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	color:blue;
	text-decoration:underline;
	text-underline:single;}
p.e-bookhypertext9b0, li.e-bookhypertext9b0, div.e-bookhypertext9b0
	{mso-style-name:e-bookhypertext9b0;
	margin:0cm;
	margin-bottom:.0001pt;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	color:blue;
	text-decoration:underline;
	text-underline:single;}
p.e-booklicenceobrazek, li.e-booklicenceobrazek, div.e-booklicenceobrazek
	{mso-style-name:e-booklicenceobrazek;
	margin-top:6.0pt;
	margin-right:0cm;
	margin-bottom:4.5pt;
	margin-left:0cm;
	text-align:center;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booklicencetext0, li.e-booklicencetext0, div.e-booklicencetext0
	{mso-style-name:e-booklicencetext0;
	margin:0cm;
	margin-bottom:.0001pt;
	text-align:center;
	mso-pagination:widow-orphan;
	font-size:9.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booknadpis10, li.e-booknadpis10, div.e-booknadpis10
	{mso-style-name:e-booknadpis10;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	text-autospace:none;
	font-size:20.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis1bezodstarankovani, li.e-booknadpis1bezodstarankovani, div.e-booknadpis1bezodstarankovani
	{mso-style-name:e-booknadpis1bezodstarankovani;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	font-size:18.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis20, li.e-booknadpis20, div.e-booknadpis20
	{mso-style-name:e-booknadpis20;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	page-break-after:avoid;
	text-autospace:none;
	font-size:16.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis2bezodstrankovani, li.e-booknadpis2bezodstrankovani, div.e-booknadpis2bezodstrankovani
	{mso-style-name:e-booknadpis2bezodstrankovani;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	text-autospace:none;
	font-size:16.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis30, li.e-booknadpis30, div.e-booknadpis30
	{mso-style-name:e-booknadpis30;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	page-break-after:avoid;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis3bezodstrankovani, li.e-booknadpis3bezodstrankovani, div.e-booknadpis3bezodstrankovani
	{mso-style-name:e-booknadpis3bezodstrankovani;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis40, li.e-booknadpis40, div.e-booknadpis40
	{mso-style-name:e-booknadpis40;
	margin-top:6.0pt;
	margin-right:0cm;
	margin-bottom:6.0pt;
	margin-left:0cm;
	text-align:center;
	page-break-before:always;
	mso-pagination:widow-orphan;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booknadpis4bezodstrankovani, li.e-booknadpis4bezodstrankovani, div.e-booknadpis4bezodstrankovani
	{mso-style-name:e-booknadpis4bezodstrankovani;
	margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	mso-pagination:widow-orphan;
	page-break-after:avoid;
	font-size:12.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookobalkaaupoutavka, li.e-bookobalkaaupoutavka, div.e-bookobalkaaupoutavka
	{mso-style-name:e-bookobalkaaupoutavka;
	margin:0cm;
	margin-bottom:.0001pt;
	text-align:center;
	mso-pagination:widow-orphan;
	text-autospace:none;
	font-size:20.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookodsazenixradku6bza, li.e-bookodsazenixradku6bza, div.e-bookodsazenixradku6bza
	{mso-style-name:e-bookodsazenixradku6bza;
	margin-top:12.0pt;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookodsazenixradku6bzakurziva, li.e-bookodsazenixradku6bzakurziva, div.e-bookodsazenixradku6bzakurziva
	{mso-style-name:e-bookodsazenixradku6bzakurziva;
	margin-top:12.0pt;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookodsazenixradku6bzatucne, li.e-bookodsazenixradku6bzatucne, div.e-bookodsazenixradku6bzatucne
	{mso-style-name:e-bookodsazenixradku6bzatucne;
	margin-top:12.0pt;
	margin-right:0cm;
	margin-bottom:6.0pt;
	margin-left:0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookodsazenixradkudopis6bza, li.e-bookodsazenixradkudopis6bza, div.e-bookodsazenixradkudopis6bza
	{mso-style-name:e-bookodsazenixradkudopis6bza;
	margin-top:12.0pt;
	margin-right:0cm;
	margin-bottom:6.0pt;
	margin-left:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookodsazenixradkudopis6bzakurziva, li.e-bookodsazenixradkudopis6bzakurziva, div.e-bookodsazenixradkudopis6bzakurziva
	{mso-style-name:e-bookodsazenixradkudopis6bzakurziva;
	margin-top:12.0pt;
	margin-right:0cm;
	margin-bottom:6.0pt;
	margin-left:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookodsazenixradkudopis6bzatucne, li.e-bookodsazenixradkudopis6bzatucne, div.e-bookodsazenixradkudopis6bzatucne
	{mso-style-name:e-bookodsazenixradkudopis6bzatucne;
	margin-top:12.0pt;
	margin-right:0cm;
	margin-bottom:6.0pt;
	margin-left:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookpoznamka, li.e-bookpoznamka, div.e-bookpoznamka
	{mso-style-name:e-bookpoznamka;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookprozatextdoprava, li.e-bookprozatextdoprava, div.e-bookprozatextdoprava
	{mso-style-name:e-bookprozatextdoprava;
	margin:0cm;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookprozatextkurziva, li.e-bookprozatextkurziva, div.e-bookprozatextkurziva
	{mso-style-name:e-bookprozatextkurziva;
	margin:0cm;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookprozatextkurzivadoprava, li.e-bookprozatextkurzivadoprava, div.e-bookprozatextkurzivadoprava
	{mso-style-name:e-bookprozatextkurzivadoprava;
	margin:0cm;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookprozatext, li.e-bookprozatext, div.e-bookprozatext
	{mso-style-name:e-bookprozatext;
	margin:0cm;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookprozatexttucne, li.e-bookprozatexttucne, div.e-bookprozatexttucne
	{mso-style-name:e-bookprozatexttucne;
	margin:0cm;
	margin-bottom:.0001pt;
	text-align:justify;
	text-indent:14.2pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookprozatexttucnedoprava, li.e-bookprozatexttucnedoprava, div.e-bookprozatexttucnedoprava
	{mso-style-name:e-bookprozatexttucnedoprava;
	margin:0cm;
	margin-bottom:.0001pt;
	text-align:right;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booktextvenovani, li.e-booktextvenovani, div.e-booktextvenovani
	{mso-style-name:e-booktextvenovani;
	margin:0cm;
	margin-bottom:.0001pt;
	text-align:center;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;
	font-style:italic;}
p.e-booktirazacitacetext, li.e-booktirazacitacetext, div.e-booktirazacitacetext
	{mso-style-name:e-booktirazacitacetext;
	margin:0cm;
	margin-bottom:.0001pt;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktirazacitacetextkurziva, li.e-booktirazacitacetextkurziva, div.e-booktirazacitacetextkurziva
	{mso-style-name:e-booktirazacitacetextkurziva;
	margin:0cm;
	margin-bottom:.0001pt;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-booktirazodsazeni6b, li.e-booktirazodsazeni6b, div.e-booktirazodsazeni6b
	{mso-style-name:e-booktirazodsazeni6b;
	margin-top:0cm;
	margin-right:0cm;
	margin-bottom:6.0pt;
	margin-left:0cm;
	text-align:justify;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-booktirazautoradilo, li.e-booktirazautoradilo, div.e-booktirazautoradilo
	{mso-style-name:e-booktirazautoradilo;
	margin:0cm;
	margin-bottom:.0001pt;
	mso-pagination:widow-orphan;
	font-size:14.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-booktiraztexttucne, li.e-booktiraztexttucne, div.e-booktiraztexttucne
	{mso-style-name:e-booktiraztexttucne;
	margin:0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookverse, li.e-bookverse, div.e-bookverse
	{mso-style-name:e-bookverse;
	margin-top:0cm;
	margin-right:0cm;
	margin-bottom:0cm;
	margin-left:1.0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookverse6bza, li.e-bookverse6bza, div.e-bookverse6bza
	{mso-style-name:e-bookverse6bza;
	margin-top:0cm;
	margin-right:0cm;
	margin-bottom:6.0pt;
	margin-left:1.0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";}
p.e-bookverse6bzakurziva, li.e-bookverse6bzakurziva, div.e-bookverse6bzakurziva
	{mso-style-name:e-bookverse6bzakurziva;
	margin-top:0cm;
	margin-right:0cm;
	margin-bottom:6.0pt;
	margin-left:1.0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookverse6bzatucne, li.e-bookverse6bzatucne, div.e-bookverse6bzatucne
	{mso-style-name:e-bookverse6bzatucne;
	margin-top:0cm;
	margin-right:0cm;
	margin-bottom:6.0pt;
	margin-left:1.0cm;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
p.e-bookversekurziva, li.e-bookversekurziva, div.e-bookversekurziva
	{mso-style-name:e-bookversekurziva;
	margin-top:0cm;
	margin-right:0cm;
	margin-bottom:0cm;
	margin-left:1.0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-style:italic;}
p.e-bookversetucne, li.e-bookversetucne, div.e-bookversetucne
	{mso-style-name:e-bookversetucne;
	margin-top:0cm;
	margin-right:0cm;
	margin-bottom:0cm;
	margin-left:1.0cm;
	margin-bottom:.0001pt;
	mso-pagination:widow-orphan;
	font-size:11.0pt;
	font-family:"Book Antiqua";
	mso-fareast-font-family:"Times New Roman";
	mso-bidi-font-family:"Times New Roman";
	font-weight:bold;}
span.nadpis2char
	{mso-style-name:nadpis2char;
	font-family:Arial;
	mso-ascii-font-family:Arial;
	mso-hansi-font-family:Arial;
	mso-bidi-font-family:Arial;
	font-weight:bold;
	font-style:italic;}
span.e-booknadpis2bezodstrnkovnchar
	{mso-style-name:e-booknadpis2bezodstrnkovnchar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";
	font-weight:bold;
	font-style:italic;}
span.ebookpodpischar
	{mso-style-name:ebookpodpischar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";
	font-style:italic;}
span.e-booktiracitacetextchar
	{mso-style-name:e-booktiracitacetextchar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";}
span.e-booktirtexttunchar
	{mso-style-name:e-booktirtexttunchar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";
	font-weight:bold;}
span.e-booktiracitacetextkurzvachar
	{mso-style-name:e-booktiracitacetextkurzvachar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";
	font-style:italic;}
span.e-bookdopiskurzivachar
	{mso-style-name:e-bookdopiskurzivachar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";
	font-style:italic;}
span.e-bookpoznamkachar
	{mso-style-name:e-bookpoznamkachar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";
	font-style:italic;}
span.e-bookversechar
	{mso-style-name:e-bookversechar;
	font-family:"Book Antiqua";
	mso-ascii-font-family:"Book Antiqua";
	mso-hansi-font-family:"Book Antiqua";}
ins
	{mso-style-type:export-only;
	text-decoration:none;}
span.msoIns
	{mso-style-type:export-only;
	mso-style-name:"";
	text-decoration:underline;
	text-underline:single;}
span.msoDel
	{mso-style-type:export-only;
	mso-style-name:"";
	text-decoration:line-through;
	color:red;}
@page Section1
	{size:419.5pt 595.25pt;
	margin:2.0cm 42.55pt 70.9pt 42.55pt;
	mso-header-margin:35.4pt;
	mso-footer-margin:35.4pt;
	mso-paper-source:0;}
div.Section1
	{page:Section1;}
-->
</style>
<!--[if gte mso 10]>
<style>
 /* Style Definitions */
 table.MsoNormalTable
	{mso-style-name:"Normální tabulka";
	mso-tstyle-rowband-size:0;
	mso-tstyle-colband-size:0;
	mso-style-noshow:yes;
	mso-style-parent:"";
	mso-padding-alt:0cm 5.4pt 0cm 5.4pt;
	mso-para-margin:0cm;
	mso-para-margin-bottom:.0001pt;
	mso-pagination:widow-orphan;
	font-size:10.0pt;
	font-family:"Times New Roman";}
</style>
<![endif]-->
</head>

<body lang=CS link=blue vlink=purple style='tab-interval:35.4pt'>

<div class=Section1>

<p class=e-booktirautoradlo>Božena Němcová</p>

<p class=e-booktirautoradlo>Národní báchorky a pověsti II</p>

<p class=e-booktiracitacetext>&nbsp;</p>

<p class=e-booktiracitacetext>Praha 2013</p>

<p class=e-booktiracitacetext>1. vydání</p>

<p class=e-booktiracitacetext>&nbsp;</p>

<p class=e-booktiracitacetext>Městská knihovna v Praze</p>

<p class=e-booktiracitacetext>Půjčujeme: knihy/časopisy/noviny/mluvené
slovo/hudbu/filmy/noty/obrazy/mapy</p>

<p class=e-booktiracitacetext>Zpřístupňujeme: wi-fi zdarma/e-knihy/on-line encyklopedie/e-zdroje
o výtvarném umění, hudbě, filmu</p>

<p class=e-booktiracitacetext>Pořádáme: výstavy/koncerty/divadla/čtení/filmové
projekce</p>

<p class=e-booktiracitacetext><a href="http://www.mlp.cz/" target="_blank"><span
style='font-family:"Times New Roman"'>www.mlp.cz</span></a></p>

<p class=e-booktiracitacetext><a href="mailto:knihovna@mlp.cz" target="_blank"><span
style='font-family:"Times New Roman"'>knihovna@mlp.cz</span></a></p>

<p class=e-booktiracitacetext><a href="http://www.facebook.com/knihovna"
target="_blank"><span style='font-family:"Times New Roman"'>www.facebook.com/knihovna</span></a></p>

<p class=e-booktiracitacetext><a href="http://www.e-knihovna.cz/"
target="_blank"><span style='font-family:"Times New Roman"'>www.e-knihovna.cz</span></a></p>

<p class=e-booktiracitacetext><o:p>&nbsp;</o:p></p>

<p class=e-booktiracitacetext>Znění tohoto textu vychází z&nbsp;díla Národní
báchorky a&nbsp;pověsti (svazek&nbsp;2) tak, jak bylo vydáno ve Státním
nakladatelství krásné literatury, hudby a&nbsp;umění v&nbsp;roce 1956 (NĚMCOVÁ,
Božena. <i>Národní báchorky a&nbsp;pověsti. Svazek&nbsp;2</i>. K vydání
připravili Zdeňka Havránková a Rudolf Havel. 2.&nbsp;vyd.
Praha&nbsp;:&nbsp;SNKLHU, 1956. 318&nbsp;s. Národní knihovna, sv.&nbsp;47).</p>

<p class=e-booktiratitulkaodsazen6b>Elektronické publikování díla Boženy
Němcové je společným projektem Městské knihovny v&nbsp;Praze a&nbsp;<a
href="http://www.digibooks.cz/" target="_blank"><span style='font-family:"Times New Roman"'>www.digiBooks.cz</span></a>.
</p>

<p class=e-booktiracitacetext>&nbsp;</p>

<p class=e-booktiracitacetext>Autorem portrétu Boženy Němcové na obálce e-knihy
je Jan Vilímek.</p>

<p class=e-booktiracitacetext>&nbsp;</p>

<div class=MsoNormal align=center style='text-align:center'><span
style='font-size:11.0pt;font-family:"Book Antiqua"'>

<hr size=3 width="100%" align=center>

</span></div>

<p class=e-booklicenceobrzek><a
href="http://creativecommons.org/publicdomain/mark/1.0/deed.cs"><span
style='font-family:"Times New Roman";text-decoration:none;text-underline:none'><img
border=0 width=88 height=31 id="calibre_link-35"
src="http://i.creativecommons.org/p/mark/1.0/88x31.png" style='border-bottom-style:
solid;border-bottom-width:0px;border-left-style:solid;border-left-width:0px;
border-right-style:solid;border-right-width:0px;border-top-style:solid;
border-top-width:0px;height:31px;width:88px' alt="public domain mark"
class=calibre6></span></a></p>

<p class=e-booklicencetext>Text díla (Božena Němcová:&nbsp;Národní báchorky
a&nbsp;pověsti&nbsp;II), publikovaného <span class=MsoHyperlink><span
style='font-family:"Book Antiqua"'><a href="http://www.mlp.cz/" target="_blank"><span
style='font-family:"Times New Roman"'>Městskou knihovnou v Praze</span></a></span></span>,
není vázán autorskými právy.</p>

<div class=MsoNormal align=center style='text-align:center'><span
style='font-size:11.0pt;font-family:"Book Antiqua"'>

<hr size=3 width="100%" align=center>

</span></div>

<p class=e-booktiracitacetext>&nbsp;</p>

<p class=e-booktirodsazen6b><span style='font-size:11.0pt'>Citační záznam této
e-knihy:</span></p>

<p class=e-booktiracitacetext>NĚMCOVÁ, Božena. <i>Národní báchorky a pověsti II</i>
[online].<span class=e-booktiracitacetextkurzvachar> </span>V&nbsp;MKP 1. vyd.
Praha&nbsp;:&nbsp;Městská knihovna v&nbsp;Praze, 2012 [aktuální datum citace
e-knihy – př. cit. rrrr-mm-dd]. Dostupné z WWW:</p>

<p class=e-booktiracitacetext>&lt;<a
href="http://web2.mlp.cz/koweb/00/03/34/76/55/narodni_bachorky_a_povesti_II.html"
target="_blank"><span style='font-family:"Times New Roman"'>http://web2.mlp.cz/koweb/00/03/34/76/55/narodni_bachorky_a_povesti_II.html</span></a>&gt;.</p>

<div class=MsoNormal align=center style='text-align:center'><span
style='font-size:11.0pt;font-family:"Book Antiqua"'>

<hr size=3 width="100%" align=center>

</span></div>

<p class=e-booklicenceobrzek><a
href="http://creativecommons.org/licenses/by-nc-sa/3.0/cz/"><span
style='font-family:"Times New Roman";text-decoration:none;text-underline:none'><img
border=0 width=88 height=31 id="calibre_link-36"
src="http://i.creativecommons.org/l/by-nc-sa/3.0/cz/88x31.png"
style='border-bottom-style:solid;border-bottom-width:0px;border-left-style:
solid;border-left-width:0px;border-right-style:solid;border-right-width:0px;
border-top-style:solid;border-top-width:0px;height:31px;width:88px'
alt=by-nc-sa class=calibre7></span></a></p>

<p class=e-booklicencetext>Vydání (grafická úprava), jehož autorem je Městská
knihovna v&nbsp;Praze, podléhá licenci <span class=MsoHyperlink><span
style='font-family:"Book Antiqua"'><a
href="http://creativecommons.org/licenses/by-nc-sa/3.0/cz/" target="_blank"><span
style='font-family:"Times New Roman"'>Creative Commons Uveďte
autora-Nevyužívejte dílo komerčně-Zachovejte licenci 3.0 Česko</span></a></span></span>.</p>

<div class=MsoNormal align=center style='text-align:center'><span
style='font-size:11.0pt;font-family:"Book Antiqua"'>

<hr size=3 width="100%" align=center>

</span></div>

<p class=e-booktiracitacetext>Verze 1.1 z&nbsp;30. 8. 2012.</p>

<span style='font-size:11.0pt;font-family:"Book Antiqua";mso-fareast-font-family:
"Times New Roman";mso-bidi-font-family:"Times New Roman";mso-ansi-language:
CS;mso-fareast-language:CS;mso-bidi-language:AR-SA'><br clear=all
style='page-break-before:always'>
</span>

<p class=e-bookobsah>OBSAH</p>

<p class=MsoNormal>&nbsp;</p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849011"><span style='font-family:"Times New Roman"'>Zlatý vrch</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849012"><span style='font-family:"Times New Roman"'>Dobré
kmotřinky</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849013"><span style='font-family:"Times New Roman"'>O kocouru,
kohoutu a kose</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849014"><span style='font-family:"Times New Roman"'>O princezně
se zlatou hvězdou na čele</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849015"><span style='font-family:"Times New Roman"'>Moudrý
zlatník</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849016"><span style='font-family:"Times New Roman"'>O bílém hadu</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849017"><span style='font-family:"Times New Roman"'>Vděčné
zvířátka</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849018"><span style='font-family:"Times New Roman"'>Potrestaná
pýcha</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849019"><span style='font-family:"Times New Roman"'>Selka a Honza</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849020"><span style='font-family:"Times New Roman"'>Sedlák
milostpánem</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849021"><span style='font-family:"Times New Roman"'>Alabastrová
ručička</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849022"><span style='font-family:"Times New Roman"'>Anděl strážce</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849023"><span style='font-family:"Times New Roman"'>Zlá matka</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849024"><span style='font-family:"Times New Roman"'>Ptačí hlava a
srdce</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849025"><span style='font-family:"Times New Roman"'>Princ Bajaja</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849026"><span style='font-family:"Times New Roman"'>O Nesytovi</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849027"><span style='font-family:"Times New Roman"'>Půjčka za
oplátku</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849028"><span style='font-family:"Times New Roman"'>O hloupém
Honzovi</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849029"><span style='font-family:"Times New Roman"'>Sedmero
krkavců</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849030"><span style='font-family:"Times New Roman"'>Zlatý lupenek</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849031"><span style='font-family:"Times New Roman"'>Chytrost
nejsou čáry</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849032"><span style='font-family:"Times New Roman"'>Tři rady</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849033"><span style='font-family:"Times New Roman"'>Bratr a
sestra</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849034"><span style='font-family:"Times New Roman"'>Jak se učil
Honzík latinsky</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849035"><span style='font-family:"Times New Roman"'>Kdo snědl
holoubátka?</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849036"><span style='font-family:"Times New Roman"'>Kmotr Matěj</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849037"><span style='font-family:"Times New Roman"'>O
neposlušných kozlatech</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849038"><span style='font-family:"Times New Roman"'>O koze</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849039"><span style='font-family:"Times New Roman"'>Chudý a boháč</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849040"><span style='font-family:"Times New Roman"'>Orel, slavík
a růže</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849041"><span style='font-family:"Times New Roman"'>Tajemný pás</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849042"><span style='font-family:"Times New Roman"'>O Pánubohu</span></a></span></span></p>

<p class=MsoToc3><span class=MsoHyperlink><span style='font-family:"Book Antiqua"'><a
href="#_Toc340849043"><span style='font-family:"Times New Roman"'>I.</span></a></span></span></p>

<p class=MsoToc3><span class=MsoHyperlink><span style='font-family:"Book Antiqua"'><a
href="#_Toc340849044"><span style='font-family:"Times New Roman"'>II.</span></a></span></span></p>

<p class=MsoToc3><span class=MsoHyperlink><span style='font-family:"Book Antiqua"'><a
href="#_Toc340849045"><span style='font-family:"Times New Roman"'>III.</span></a></span></span></p>

<p class=MsoToc3><span class=MsoHyperlink><span style='font-family:"Book Antiqua"'><a
href="#_Toc340849046"><span style='font-family:"Times New Roman"'>IV.</span></a></span></span></p>

<p class=MsoToc3><span class=MsoHyperlink><span style='font-family:"Book Antiqua"'><a
href="#_Toc340849047"><span style='font-family:"Times New Roman"'>V.</span></a></span></span></p>

<p class=MsoToc3><span class=MsoHyperlink><span style='font-family:"Book Antiqua"'><a
href="#_Toc340849048"><span style='font-family:"Times New Roman"'>VI.</span></a></span></span></p>

<p class=MsoToc3><span class=MsoHyperlink><span style='font-family:"Book Antiqua"'><a
href="#_Toc340849049"><span style='font-family:"Times New Roman"'>VII.</span></a></span></span></p>

<p class=MsoToc3><span class=MsoHyperlink><span style='font-family:"Book Antiqua"'><a
href="#_Toc340849050"><span style='font-family:"Times New Roman"'>VIII.</span></a></span></span></p>

<p class=MsoToc3><span class=MsoHyperlink><span style='font-family:"Book Antiqua"'><a
href="#_Toc340849051"><span style='font-family:"Times New Roman"'>IX.</span></a></span></span></p>

<p class=MsoToc3><span class=MsoHyperlink><span style='font-family:"Book Antiqua"'><a
href="#_Toc340849052"><span style='font-family:"Times New Roman"'>X.</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849053"><span style='font-family:"Times New Roman"'>Viktorka</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849054"><span style='font-family:"Times New Roman"'>Lesní ženka</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849055"><span style='font-family:"Times New Roman"'>O Smolíčkovi</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849056"><span style='font-family:"Times New Roman"'>Pohádka o
perníkové chaloupce</span></a></span></span></p>

<p class=MsoToc2><span class=MsoHyperlink><span style='font-family:"Book Antiqua"'><a
href="#_Toc340849057"><span style='font-family:"Times New Roman"'>Pohádka o
kohoutkovi a o slepičce</span></a></span></span></p>

<p class=e-booknadpis2><a name="_Toc340849011">Zlatý vrch</a></p>

<p class=e-bookprozatext>Libor byl jediný syn chudé vdovy. Když se vyučil
zahradnictví, přišel domů; nemoha tu však zůstati, šel ke královskému
zahradníku, prosil ho o práci a také ji hned obdržel. Byl pořádný, velmi slušný
chasník, pracovitý dělník, a proto se také každému zalíbil. Již tři léta dělal
v královské zahradě za tovaryše, a poněvadž uměl s krejcary hospodařit, brzy
sobě několik zlatých zachoval. Jednoho dne v poledne položí své nářadí a jde si
k rybníčku pod vrbové křoví odpočinout. To bylo jeho zamilované místečko. Lehl
si na měkký trávník, a přemýšleje, co všecko za uhospodařené peníze nakoupí,
hleděl vzhůru k smutným truchlícím vrbám, jichžto skloněné koruny v zamodralé
hladině rybníka se zhlížely jako panna v oku miláčkově. Tu něco nablízce zašumí
a za malou chvíli je slyšet lehký šplechtot vody. Tiše rozhrne Libor husté
proutí a kouká, co to. Vidí v rybníku tři panny se koupat, dvě byly krásné, ale
ta třetí byla překrásná; jakmile na ni Libor pohlédl, začala se mu hlava točit
a srdce mu tlouklo, div mu z těla nevylítlo.</p>

<p class=e-bookprozatext>Panny však neměly ani zdání, že se kdo na ně dívá.
Nějakou chvilku poplavaly, pak vyšly na břeh, ustrojily se do bílých šatů, a
hodivše přes hlavy řásné závoje, proměnily se v labutě a ulítly. Dokud se panny
strojily, seděla Liboru duše v oku, teprv když se v labutě proměnily, s
hlubokým vzdechnutím vyskočil a toužebně za nimi ruce rozpínal, jako by
prchající zastaviti chtěl.</p>

<p class=e-bookprozatext>Když nebylo po labutích již ani památky, šel Libor na
místo, kde ta svůdná panna stála, klekl na trávník a položil tvář k místu, na
němž outlinké šlépěje spatřil. Dlouho by tak byl ležel, kdyby pro něho
zahradník nebyl přišel. Co živ tak roztržitě nepracoval jako to půldne; žádného
neviděl ani neslyšel a k žádnému slova nepromluvil.</p>

<p class=e-bookprozatext>Přes noc si to Libor všecko rozmyslil a umínil sobě,
jestli druhý den panny opět přijdou, že bude chytřejší. S nevýslovnou touhou
očekával druhý den. Jak bylo poledne, šel k rybníku a schoval se blíže místa,
kde včerejšího dne šaty panen ležely. Netrvalo to dlouho, přiletěly tři labutě,
a proměnivše se v panny, začaly se svlékat a bílé roucha uložily blíže Libora.
Ta nejkrásnější ale pověsila skvostný závoj zrovna nad jeho hlavou. Když slyšel
Libor, že se ve vodě šplouchají, natáhl ruku a vzal závoj s větve dolů; ale
listí zašustilo, panny se lekly, skočily na břeh, hodily přes sebe šat a
závoje, a již šuměly labutí křídla v povětří. Ale ta nejkrásnější nebyla mezi
nimi, ta běhala po břehu a hledala svůj závoj, bez něhož se v labuť proměniti
nemohla.</p>

<p class=e-bookprozatext>„Což mně ho ptáci zanesli, vítr zavál, anebo mi ho zlý
člověk vzal?“ Tak naříkala a plakala nebohá panna. Tu vystoupí z křoví Libor.</p>

<p class=e-bookprozatext>„Pověz mi, mládenče,“ ptala se ho panna a kročila k
němu, „neviděl jsi můj bílý závoj? Ztratil se a nevím kam.“</p>

<p class=e-bookprozatext>„Ptáci ti ho nezanesli, vítr ti ho nezavál, já si ho
na srdci schoval.“</p>

<p class=e-bookprozatext>„O tedy tě prosím, navrať mi ho, musím za sestrami.“</p>

<p class=e-bookprozatext>„Nikoli, panno krásná! Ty závoj nedostaneš a odtud</p>

<p class=e-bookprozatext>nesmíš. Já tě miluji více než celý svět, než mou
matku, než sebe samého, a jestli u mne nezůstaneš, umru žalem.“ Při těch
slovech vzal Libor pannu za ruku a tak toužebně jí do očí hleděl, že jej s
patrným zalíbením poslouchala.</p>

<p class=e-bookprozatext>„Nežádej si, mládenče, bych u tebe zůstala, bylo by to
k tvému neštěstí, neboť matka by pro mne přišla, a po tobě bylo by veta.“</p>

<p class=e-bookprozatext>„Nechť přijde! Pro tebe bych se třeba s obry pral, do
ohně skočil a cokoliv zlého snášel. Jen zůstaň u mne.“ „Zůstanu tedy. Jak se
jmenuješ?“</p>

<p class=e-bookprozatext>„Libor, a ty?“</p>

<p class=e-bookprozatext>„Čekanka.“</p>

<p class=e-bookprozatext>„Pojď, moje drahá Čekanko, dovedu tě k mé matce, ona
tě bude milovat, jako bys byla její vlastní dcera. Já nejsem sice bohatý, ale
pro tebe budu pracovat ve dne v noci, a co budeš chtít, to ti zaopatřím.“</p>

<p class=e-bookprozatext>Vzali se za ruce a šli k Liborově matce. Podivila se
stařena, když viděla svého syna s tak nádhernou pannou přicházet, ale ještě
více užasla slyšíc, že to je nastávající nevěsta. Laskavě ji přivítala a slzíc
mladý párek požehnala.</p>

<p class=e-bookprozatext>„Nyní, růžičko má,“ řekl Libor, když se byl s drahou
milenkou pokochal, „nyní musím opět do práce. Co ti mám zvečera přinést, aby tě
potěšilo?“</p>

<p class=e-bookprozatext>„Dost na tom, když sám přijdeš. Jdi jen, můj Libore, a
záhy se. vrať.“</p>

<p class=e-bookprozatext>V předsíni potkal Libor matku; vytáhna z náprsí závoj,
podal jí ho, pravě: „Ten závoj, matičko, schovej do truhly a nedávej ho
Čekance, třebas by o něj říkala. Chovej ji co jarní poupě, ať nám nezvadne.“</p>

<p class=e-bookprozatext>Matka závoj schovala a šla k nevěstě. Nevěděla sice,
odkud a čí je, ale přece se neptala, neboť důvěřovala v syna svého, že by si
žádnou nevybral, která by úcty hodna nebyla. Když vešla do sednice, sedla podle
Čekanky a začala jí všelicos vypravovat, o svém hospodářství, o dobrých i zlých
stranách svého Liborka.</p>

<p class=e-bookprozatext>„Kolikráte jsem mu již říkala,” dokončila vypravování,
„aby se oženil, že mne ale tak záhy uposlechne, toho jsem se nenadála. Já
myslila, že si vede naši princeznu, když s tebou přicházel.“</p>

<p class=e-bookprozatext>„Jak teprv, kdyby mně byl Libor můj závoj nevzal, to
byste byla koukala, matičko. Nevídaná je krása jeho a k tomu šatu sluší až
mílo. Škoda že ho Libor odnesl, musel by mně ho na okamžení půjčit, abyste mne
v něm viděla.“</p>

<p class=e-bookprozatext>„On ho neodnesl, ale mně ho svěřil pod ochranu a řekl,
abych ti ho nedávala.“</p>

<p class=e-bookprozatext>„Já ho nechci. Myslí bloudek, že po něm bažím? Vždyť
vím, že se to nyní pro mne nesluší. Já se chtěla jen vám, matičko, okázat.“</p>

<p class=e-bookprozatext>„No počkej, děvče, dojdu pro něj a hodím ho na tebe.
Potom ho ale zase schovám a Libor bude šlaka o tom vědět.“</p>

<p class=e-bookprozatext>Stará se obrátila, šla do truhly a závoj přinesla.
Dychtivě jí ho Čekanka z ruky vzala, a rozvinuvši ho, se zalíbením se v něm
přebírala. Najednou přistoupí ale k oknu, otevře je, a obrátíc se k matce,
praví: „Řekněte, mamičko, Liborovi, chce-li mne za ženu, ať si pro mne přijde
na zlatý vrch.“ To dořekla, hodila přes hlavu závoj, a proměnivši se v labuť,
oknem ulítla.</p>

<p class=e-bookprozatext>Nebohá stařena se tak náramně ulekla, že by se jí byl
krve nedořezal. Bála se, co bude Libor říkat, až přijde domů.</p>

<p class=e-bookprozatext>Večer se schyloval a Libor pospíchal domů. V jedné
ruce nesl krásnou kytku, v druhé košík nejchutnějšího ovoce. Tváře mu
blažeností jen kvetly a oči hořely. Když ho viděla stará okolo okna zakmitnout,
začala se strachem třásti jako osika. Tu vejde Libor do dveří, a šlehna okem po
sednici, ptá se:</p>

<p class=e-bookprozatext>„Kde je Čekanka?“</p>

<p class=e-bookprozatext>Matka s pláčem vypravuje, co se přihodilo a co Čekanka
řekla. Při každém slovu míjela víc a více barva z kvetoucích lící mládencových,
ruce maje složené přes prsa, které mu nesmírná bolest křečovitě svírala, hleděl
na místo, kde s milou seděl, jako by mu byly myšlénky spadly. Po dlouhé chvíli
teprv si zhluboka oddechl a velké slze jako těžké krůpěje se mu po tváři
hrnuly.</p>

<p class=e-bookprozatext>„Matko, svaž mi uzlík, já jdu na zlatý vrch,“ byly
jeho první slova po dlouhém mlčení.</p>

<p class=e-bookprozatext>„Můj zlatý synu, to mi nedělej, co bez tebe počnu?
Zanech holku, která tě tak oklamala.“</p>

<p class=e-bookprozatext>„Udělej, matko, jak jsem ti řekl, já bez Čekanky býti
nemohu a musím ji najít, kdybych měl svět kolem dokola zchodit.“</p>

<p class=e-bookprozatext>Darmo bylo matčino naříkání, Libor si vzal něco peněz,
svázaný uzlík, dal matce sbohem a šel hledat zlatý vrch.</p>

<p class=e-bookprozatext>„Ale kde ho najdu?“ myslil sám u sebe, jda polem.
Pustil se přímou cestou, kudy ho oči vedly. Dlouho chodil, než přišel do
hrozného lesa, z něhož nevěděl kudy kam. Nohy ho bolely, hlad i žízeň jej
trápily, a stopy lidské nebylo k spatření. Tu slyší najednou štěkot psa; i
domníval se, že najde lidské obydlí. A to také po nějaké chvíli našel. Chutě
vkročil do chaloupky, kde bydlel starý myslivec.</p>

<p class=e-bookprozatext>„Prosím vás,“ počal Libor, „popřejte mi krátké
pohovení a dejte mi kousek chleba. Zabloudil jsem v lese, a dlouho již, co jsem
nepil ani nejedl.“</p>

<p class=e-bookprozatext>„Sedni si na lavici; co mám, to ti dám,“ odpověděl
starý, přinesl pecen chleba, kus Zvěřiny a Liborovi to podal. Výslužka od
královské tabule nebyla by mu tak chutnala jako černý chléb s masem.</p>

<p class=e-bookprozatext>„Kam jdeš, hochu?“ ptal se po chvíli myslivec.</p>

<p class=e-bookprozatext>„Na zlatý vrch,“ odpověděl Libor a hned začal starci
upřimně všecko vypravovat, tázaje se, jestli by starec nevěděl, kde takový vrch
stojí.</p>

<p class=e-bookprozatext>„Milý hochu, to nevím, ale mohu se zeptat.“ Otevřel
dvéře, vzal píšťalku a třikrát zapískal. Tu přiletělo sto vran a všecky
křídloma okolo hlavy plácaly.</p>

<p class=e-bookprozatext>„Povězte mi, vy tulačky, zdali která o zlatém vrchu
ví?“</p>

<p class=e-bookprozatext>„My nevíme, ale naše přítelkyně, které jsou u tvého
bratra, ty budou jistě vědět.“</p>

<p class=e-bookprozatext>„Jdi, hochu, k mému bratru. On bydlí sto mil odtud v
jednom lese. Řekni, že mu vzkazuju pozdravení, aby ti pověděl, kde je zlatý
vrch.“</p>

<p class=e-bookprozatext>Libor poděkoval myslivci za hostinství i za dobrou
radu, a rozžehnav se s ním, putoval dále. Než se sto mil ušlape, trvá to hezkou
chvíli. Ale všecko má svůj konec; i Libor došel cíle své cesty. Byl to opět
les, kde bratr myslivcův bydlel. Po přátelsku Libora přijal, a když pozdravení
od bratra mu vyřízené zaslechl, vytáhl ihned píšťalku a zapískal. Tu přiletělo dvě
stě vran, které šumíce okolo něho se vznášely.</p>

<p class=e-bookprozatext>„Která z vás mně poví, kde je zlatý vrch?“ ptal se
jich myslivec.</p>

<p class=e-bookprozatext>„O zlatém vrchu žádná z nás neví, ale naše sestry u
tvého bratra jistě o něm věděti budou.“</p>

<p class=e-bookprozatext>„Slyšel jsi, hochu, co pravily?“ řekl myslivec Liborovi.
„Není jiné pomoci, než že musíš ještě dvě stě mil dále k mému bratru zajíti a u
něho se na zlatý vrch poptati. Dříve si však trochu pohov a jídlem se
občerstvi.“</p>

<p class=e-bookprozatext>Nato se myslivec obrátil a přinesl hostu chléb, maso a
víno. Libor si dobře pochutnal, srdečně starci poděkoval a ubíral se dále. Když
člověk s radostí někam chvátá, mžitkem cesta ubíhá. Tak se vedlo i našemu
poutníku; než se nadál, měl dvě stě mil za sebou a chaloupku, kde třetí bratr
bydlel, před sebou. „Jestli mne i ten beze zprávy odešle, nevím, ke komu se
obrátím,“ pomysli’ u sebe Libor, vcházeje do chaloupky. Tak laskavě jako
předešlí dva bratři přivítal ho i třetí, a dověděv se, co žádá, ihned svou
píšťalkou tři sta vran přivolal.</p>

<p class=e-bookprozatext>„Rád bych věděl, kde se nachází zlatý vrch; která z vás
o něm ví, rychle mi pověz,“ ptal se myslivec svých poslic.</p>

<p class=e-bookprozatext>Tu vystoupila jedna jediná a ta byla kulhavá. Takto
pravila pánu svému:</p>

<p class=e-bookprozatext>„Já vím o zlatém vrchu. Tři sta mil odtud stojí
uprostřed pěkného údolí a zdaleka se již leskne. Na něm je vystaven zlatý zámek
a v tom zámku bydlí čarodějnice s třemi dcerami. Je to zlá žena. Jedenkráte
jsem si chtěla ten zámek zblízka prohlídnout, ale jak mne baba spatřila,
popadla kámen a deset sáhů daleko ním po mně mrštila, až mi nohu přerazila. Od
té doby kulhám.“</p>

<p class=e-bookprozatext>„Dobře na tě; proč lezeš, kam tě všetečnost láká. Nyní
tě tam ale sám pošlu. Doneseš na tvých křídlech hosta mého, jehož zde vidíš, až
k patě zlatého vrchu. Zůstaň zde, vy ostatní odejděte.“</p>

<p class=e-bookprozatext>Nelíbilo se to jaksi černoperé poutnici, ale špetnout
nesměla, neboť neposlušnost trestal pán velmi přísně. Když snědl Libor, co mu
byl myslivec předložil, podal mu ruku, a přeje mu všecko dobré, s vděčností se
s ním rozloučil. Šel napřed a vrána za ním. As dvacet kroků za chaloupkou
křikla za ním, aby postál, že mu něco poví.</p>

<p class=e-bookprozatext>„Utrhni si tři žaludy,“ pravila, „a dobře si je
schovej, až poletíme a já zavolám ‚pusť žalud`, tedy to učiň.“</p>

<p class=e-bookprozatext>Libor uposlechl její rady, utrhl žaludy a schoval si
je. Nato mu poručila, aby na ni sedl, a když to učinil, vznesla se s ním nad
temný bor. Jako když oblaka táhnou, míjely před jeho očima lesy, pole, vesnice
a města. Najednou byli u konce a nepřehledná, modrozelenavá hladina mořská se
pod nimi leskla. Daleko byli už za břehem, tu volá vrána: „Pusť žalud!“</p>

<p class=e-bookprozatext>Libor sáhl po něm do kapsy a pustil ho do moře. Mžikem
vyrostl z vody veliký rozsáhlý dub, do jehož košatého vrcholu vrána s Liborem
se spustila.</p>

<p class=e-bookprozatext>„Zde si odpočinem, moje křídla jsou unavena a dlouho
ještě, než konec moře doletíme,“ pravila vrána, sednuvši si vedle Libora. Po
chvilce se ale opět zvedla a chutě šlo to dále. Jak vyletěli, dub zmizel. Než
přišli na konec moře, pustil Libor i druhé dva žaludy do moře a po každé
vyrostly z nich duby, na nichž si povětrní cestovníci odpočinuli.</p>

<p class=e-bookprozatext>Za mořem byla vysoká hora a na tu horu se vrána
spustila.</p>

<p class=e-bookprozatext>„Z té hory máš k zlatému vrchu ještě sto mil,“ pravila
k Liboru. „Z nejhoršího jsi vyvázl, a proto se nyní sám postarej, jak tam
přijdeš. Já se vrátím k domovu, neboť bych nerada také o druhou nohu přišla.“
To dořekla a již byla v povětří.</p>

<p class=e-bookprozatext>Rozhněván hleděl ještě Libor za podvodnou vránou, tu
slyší pod horou nesmírný křik. Škrábe se se skály dolů, aby viděl, co se děje;
ale jak velice se podivil, vida u paty na palouku dva tyranské obry se prát.
Tito ho ale hned zpozorovali, a na minutu pranice zanechavše, křičeli na něho:
„Jak se můžeš opovážit, ty červíčku zemský, vkročiti do našeho království?“</p>

<p class=e-bookprozatext>„Já přišel přes daleké moře, a odpočívaje na této
hoře, slyšel jsem náramný křik; nevěda, co by to bylo, ani že bych sem vkročiti
nesměl, sešel jsem dolů.“</p>

<p class=e-bookprozatext>„Je-li tomu tak, budiž ti odpuštěno. Nyní jdi však
odtud, bychom naši hádku rozhodnouti mohli.“</p>

<p class=e-bookprozatext>„Ale smím-li se vás tázati, oč se tu jedná? Já již
ledacos ve světě slyšel, snad že bych vám dobrou radou posloužiti mohl.“</p>

<p class=e-bookprozatext>„Jen jdi svou cestou, co bys ty nám poradil, to my
dávno víme,“ odsekl jeden z nich.</p>

<p class=e-bookprozatext>„Nechoď,“ poroučel druhý, „já ti hádku povím a rád se
podívám, co nám poradíš. Pohleď, zde leží sedlo, které jsme my oba bratři od
našeho otce zdědili. Ono má tu vlastnost, že kdo na ně sedne a řekne: Tam a tam
chci být, v tu chvíli se tam octne. Což divu, že ho chceme teď oba dva,
nemohouce se nijak srovnat po dobrém, umínili jsme sobě, který kterého popere,
ten že sedlo obdrží.“</p>

<p class=e-bookprozatext>„Já vás brzičko srovnám, jen se mi nechte na to sedlo
podívat,“ pravil Libor a přistoupil blíže k osudnému předmětu. Obrové koukali,
co bude dělat, on si však najednou sedlo obkročil, řekl: „Chci být na zlatém
vrchu!“ a již ho nebylo vidět, a obrů soud byl ukončen.</p>

<p class=e-bookprozatext>Jedním mžikem octnul se Libor na zlatém vrchu u vrat
zlatého zámku. Skuliv sedlo s vrchu dolů, zaklepal na vrata. Tu se otevřela
závora, a škaredá baba vyšla, tážíc se Libora, co žádá?</p>

<p class=e-bookprozatext>„Hledám zde svou milou, jížto říkají Čekanka. Je-li
zde a jste-li vy paní toho zámku, tedy mne k ní doveďte.“</p>

<p class=e-bookprozatext>„Oho mladý, ne tak zhurta! Já jsem paní toho zámku a
čekanka moje dcera. Nemysli však, že ji tak zlehka dostaneš.“</p>

<p class=e-bookprozatext>„A co mám tedy dělat, abych si ji zasloužil?“</p>

<p class=e-bookprozatext>„Musíš tři věci vykonat. Dovedeš-li je, bude Čekanka
tvoje, jestli ne, budeš syn smrti.“</p>

<p class=e-bookprozatext>„Cokoliv veleti budete, všecko vyplním.“</p>

<p class=e-bookprozatext>„Pojď tedy za mnou,“ pravila škaredá čarodějka a vedla
Libora po mramorovém dvoře do krásných pokojů. V jednom mu poručila, aby
počkal, a odešla. Za malou chvíli otevřely se dvéře, a Čekanka stála na prahu.
Jedním skokem byl Libor u ní a k srdci ji přivinul.</p>

<p class=e-bookprozatext>„Ach jak jsem po tobě toužil, děvče moje. Proč jsi
nezůstala u mne, proč jsi mi tak velký zármutek připravila? Kdož ví nyní, zdali
tebe od tvé matky dostanu?”</p>

<p class=e-bookprozatext>„Kdybych byla u tebe zůstala, byl bys ještě větší zlé
podstoupiti musel. Nedělej si z toho nic a důvěřuj ve mne, jako já v tebe
důvěřovala; všecko se šťastně skončí.“</p>

<p class=e-bookprozatext>Tak potěšila Čekanka svého věrného milence a odešla.
Noc se schylovala, Libor dostal dobrou večeři, a potom ulehna do hebkých
podušek, tvrdě usnul. Ráno sotva byl ustrojen, přišla k němu stará čarodějnice,
přinesla mu snídaní a řekla: „Chceš-li Čekanku dostat, pojď chutě za mnou,
uložím ti první práci.“</p>

<p class=e-bookprozatext>To si nedal Libor dvakrát poroučet, jda rychle za
babou na dvůr. Ta mu dala dřevěnou pilu, sekeru a palici a vedla ho nedaleko
zámku, kde stál velký borový les.</p>

<p class=e-bookprozatext>„Na tomto místě,“ pravila, „chci míti do večera sto
sáhů dříví. Nebudeš-li hotov, musíš umřít.“</p>

<p class=e-bookprozatext>Liboru bylo více do pláče než do práce. Co si měl s
dřevěným nářadím počíti? Vzal sekeru, uhodil o kmen, a v ruce mu zůstalo kus
topůrka, s pilou se též tak dálo. Udeřiv vším o zem, lehl na mech a poslouchal
zpěv ptactva, obíraje se v duchu se svou Čekankou. Kolikráte si vzpomněl, že mu
smrt hrozí, vždy přece důvěřoval slovům milenčiným, která mu slíbila, že ho
neopustí. Přišlo poledne a Čekanka přinesla oběd.</p>

<p class=e-bookprozatext>„Hleďme, jáť myslila, že budeš mít plné ruce díla, a
ty si hovíš.“</p>

<p class=e-bookprozatext>„Kterak mám dělat, když se mi pila i sekera
roztříštily? Jiné pomoci nebude, než že musím smrt podstoupit.“</p>

<p class=e-bookprozatext>„O tom ani nemluv; což jsi již zapomněl, co jsem
řekla? Sedni a jez, já budu sama dělat.“</p>

<p class=e-bookprozatext>To dořekla, a několik kroků pošedši, otočila třikráte
prstenem, jenž se jí na podlouhlém prstu skvěl, a pravila: „Zde na tomto místě
chci mít sto sáhů dříví!“ Tu chvíli bylo slyšet po lese kácení, sekání, řezání,
a než se Libor naobědval, bylo sto sáhů dříví narovnáno.</p>

<p class=e-bookprozatext>Podivil se Libor veliké moci své milenky a od té
chvíle nebál se ničeho. Porozprávěli spolu, a Čekanka zakázavši Liborovi, aby
matce o tom neříkal, odešla domů. Večer baba přišla a zlostí ztrnula, vidouc,
že vše, co poručila, hotovo jest. I vedla Libora domů a sama do jeho pokoje
večeři mu přinesla. Druhý den ráno dostal Libor dvě kovaná vědra a musel opět
babu následovat. Přišli k velkému rybníku a baba pravila: „Tu vodu z rybníka
přeleješ na ten kopec, sice tě zabiju.“</p>

<p class=e-bookprozatext>Libor sedl na zem a očekával poledne. Nač by se byl s
přelíváním vody na kopec hmoždil, an by zbytečná byla jeho práce. V poledne
přišla opět Čekanka s obědem. „Jak vidím, mnoho jsi nepracoval,“ pravila.</p>

<p class=e-bookprozatext>„Čekal jsem na tvou pomoc, což by moje práce platila.“</p>

<p class=e-bookprozatext>Tu Čekanka otočila:prsten řkouc: „Chci, aby se voda z
toho rybníku na onen vrch přelila a tam až k západu slunce zůstala.“ V tom
okamžení se z rybníku voda ztratila, a kopec byl od vrchu až dolů potopen.
Vroucím políbením děkoval Libor své milence, a ona pospíšila domů. K večeru
když baba na kopci vodu spatřila, zaskřípla zubami, že se jí opět záměr
nepodařil. Doma se Libor pokojně navečeřel a ulehl na lože; když ráno vstal,
musel opět s babou na zelenou louku. Přijdouc doprostřed, vzala baba píšťalku a
zapískla, tu se přihnalo tři sta zajíců, kteří jako kobylky po louce skákali.</p>

<p class=e-bookprozatext>„Ty zajíce budeš do večera na této louce pásti,
ztratí-li se jen jediný, zabiju tě.“ Ale sotvaže se obrátila, nebylo po
zajících na louce ani památky.</p>

<p class=e-bookprozatext>„Blázen by se za těmi ušáky honil, Čekanka mně je
svolá,“ pravil Libor. A to se také stalo, neboť jak Čekanka přišla, zatočila
prstenem, poručila, aby se zajíci na louku vrátili a tam až do večera zůstali.
V okamžení jich bylo plná louka a ani jediný nescházel.</p>

<p class=e-bookprozatext>Baba vztekem hořela, vidouc večer zajíce na louce a
Libora u nich sedět, jako by neuměl pět počítat.</p>

<p class=e-bookprozatext>„Teď je ale Čekanka moje?“ ptal se Libor, když přišli
do zámku.</p>

<p class=e-bookprozatext>„Zejtra si ji můžeš vzít,“ odpověděla rozsápaná
čarodějnice.</p>

<p class=e-bookprozatext>Když bylo po celém zámku ticho, začalo to na okénku
Liborově: „vrku, vrku, vrku!“ Libor skočí s postele, jde k oknu a vidí
roztomilou holubičku. „Hle, hle, copak ty zde hledáš?“</p>

<p class=e-bookprozatext>„A což bych hledala, než tebe, vždyť jsem tvoje
Čekanka,“ odpoví holubička, sedne mu na rameno, zobáčkem do smědých lící ho
klobajíc. „Přináším ti radu, co zejtra dělati máš. Matka tě dovede do síně, kde
bude tři sta panen stejných tváří, stejného šatu, abys sobě z těch tří set mne
vybral. Chceš-li mě poznat, dej dobrý pozor na oči; která na tebe pravým okem
mrkne, tu vezmi, to budu já.“</p>

<p class=e-bookprozatext>„Děkuju ti, rozmilá holubinko, ač bych tě i bez
mrknutí mezi tisíci byl poznal.“</p>

<p class=e-bookprozatext>„Však tomu nevěř, zejtra se přesvědčíš.“</p>

<p class=e-bookprozatext>Holubinka odletěla, a Libor očekával nepokojně ranní
červánky. Jakmile se nasnídal, přišla baba pro něho a vedla ho do velké síně.
Tu byla taková skvostnost a krása, že Liborovi oči přecházely. Na zlatém stropě
svítil měsíc a tisíce hvězd ze samých diamantů, kolem dokola visely na zdích
sáhodlouhé zrcadla a pod nimi stály pohovky, potažené červeným aksamitem se
stříbrnými květy; podlaha byla ze zlatých a stříbrných tabulek složena. Což byl
ale blesk všech těchto hvězd, jež se na zlatém stropu třpytily, proti bleskům
očí, které z milostných tváří tří set panen na Libora se jiskřily. Stříbrotkané
roucha po síni šuměly, a jako bílé labutě okolo Libora jen plynouce, každá mu
mžitkem do očí pohleděla. V duchu děkoval Libor Čekance za dobrou radu, neboť
by byl věru nevěděl, kterou vyvolit, kdyby nebyla poslední pravým očkem
šelmovsky mrkla.</p>

<p class=e-bookprozatext>„Tato je moje,“ řekl, chytiv Čekanku za kulaté rámě.
„Tedy si ji nech; ale dříve ze zámku odejíti nesmíš, až zejtra ráno,“ řekla
čarodějnice.</p>

<p class=e-bookprozatext>Libor byl ke všemu povolný, jen když měl, co si žádal.
Přijda s milenkou do svého pokoje, ptal se jí, zdali má tolik sester?</p>

<p class=e-bookprozatext>A ona jemu odpověděla: „Nemám já sestry, jen dvě; ty
ostatní byly povětrnice, od mé matky přičarované, které by tě byly tu chvíli
roztrhaly, kdybys jednu z nich byl vyvolil.“</p>

<p class=e-bookprozatext>„Kolikráte jsi mne již smrti zbavila, panno krásná!“
zvolal Libor a políbil to bělounké čelo. „Ale tvá matka musí být živý drak?“</p>

<p class=e-bookprozatext>„Ba ovšem že je, a já se posud bojím, aby se ti něco
zlého nestalo, a proto zůstanu pořád u tebe.“</p>

<p class=e-bookprozatext>Půl dne nešla od něho, až teprv navečer odebrala se do
své komůrky, řkouc dříve: „Zaslechnu-li něco podvodného, přijdu pro tebe a oba
prchneme.“</p>

<p class=e-bookprozatext>Láska a strach nedaly Liboru usnouti. O půlnoci ťuká
někdo zlehoučka na okénko. Libor byl jedním skokem vzhůru a okno otevřel. Sletí
do pokoje bílá labuť, a proměnivši se v Čekanku, praví: „Honem, Libore, vezmi
mne vpolo, dej hlavu k mojí, přikryjem se závojem, abychom mohli oba odtud
uletět, neboť tě chce zejtra matka usmrtit.“</p>

<p class=e-bookprozatext>Libor si to nedal dvakrát poroučet, vzal Čekanku okolo
outlého těla, sklonil hlavu k její, ona přehodila závoj přes obě hlavy, a již
letěly dvě labutě oknem dolů pod zlatý vrch, kde ležely dvoje boty a skřínka.
Tam se labutě opět proměnily a Čekanka řekla k svému milému: „Jedny boty obuješ
ty, druhé já; jsou to dvanáctimílové, jež jsem matce vzala. V té skříni mám
klenoty, dej na ně dobrý pozor.“</p>

<p class=e-bookprozatext>Boty na nohou, vzali se za ruce a začali si
vykračovat; jak udělali krok, byli dvanáct mil a tudy jim cesta ubývala, jak by
pálil. Než baba slyšela přece nějaký šustot, vstala, šla do Čekančiny komory, a
tam nikoho nenašla. Ulekla se a běžela k Liborovi, i bylo též, jak by vypláchl.
Zlostí celá bez sebe běží pro dvanáctimílové boty, ale i ty byly pryč.
Rozvzteklená popadne čtyryadvacetimílové a pustí se za uprchlými.</p>

<p class=e-bookprozatext>„Ohlídni se, Libore, zdali za námi někdo nejde,“
pravila Čekanka, když slunce vycházelo.</p>

<p class=e-bookprozatext>„V dáli vidím něco černého.“</p>

<p class=e-bookprozatext>„To je moje matka; hoď skříni na zem, šlápni na ni a
ke mně se přitul.“ Na ta slova otočila Čekanka prstenem řkouc: „Milý ať je
keřem, já na něm růží.“</p>

<p class=e-bookprozatext>V malé chvíli hnala se touž cestou zlá baba jako divý
lev, ale keře, na němž jediné poupě rozkvétalo, si nepovšimla.</p>

<p class=e-bookprozatext>Sotva sešla s očí, proměnili se milenci v předešlé
postavy a utíkali dále. Baba však seznajíc, že jde nepravou cestou, obrátila se
a přišla jim opět na stopu.</p>

<p class=e-bookprozatext>„Ohlídni se, Libore, kdo jde za námi?“ ptala se
Čekanka v temném lese.</p>

<p class=e-bookprozatext>„Nevidím nic, ale z daleka slyším šust.“</p>

<p class=e-bookprozatext>„To je moje matka; stoupni na skříni!“ Otočila opět
třikrát prstenem pravíc: „Můj milý ať je kostelíčkem, já kazatelnou!“</p>

<p class=e-bookprozatext>Zase přeběhla baba v samém vzteku, kostela ani
kazatelny si nevšimnouc. Milenci byli rádi a spěchali dále.</p>

<p class=e-bookprozatext>Opět čenichala dračice, že nejde dobře, a vrátila se
nazpět.</p>

<p class=e-bookprozatext>„Ohlídni se, Libore, kdo jde za námi?“ ptá se Čekanka
na velkém palouku.</p>

<p class=e-bookprozatext>„Vidím něco černého.“</p>

<p class=e-bookprozatext>„To je matka, stoupni na skříni.“ Zase otočila třikrát
prstenem řkouc: „Můj milý ať je rybníkem, já na něm labutí.“</p>

<p class=e-bookprozatext>To se hned stalo, ale baba to přece zdálí pozorovala.
Přijdouc k rybníku, proměnila se ve vola a začala vodu z rybníka lokat. Již
plavala ubohá labuť skoro na suchu a každou minutu myslela, že ji stará
spolkne, tu se najednou nabobtěný vůl rozpukl a voda sběhla do rybníka.</p>

<p class=e-bookprozatext>Radostí zatřepetá labutěnka křídloma, a oba se opět
stanou Liborem a Čekankou.</p>

<p class=e-bookprozatext>Aby se nemuseli na ošklivou mrtvolu nepřirozené matky
dívat, odešli dále, a nemajíce čeho k obávání, hodinku odpočinuli. Potom
spěchali chutě k domovu.</p>

<p class=e-bookprozatext>Liborova matka byla slabá a trápením sešlá, dnem a
nocí myslila na svého syna, kde as je a zdali ho do smrti uhlídá. Jednoho dne,
právě jako tenkráte, když přivedl Libor nevěstu, kmitne se krásná panna okolo
okna, dvéře se otevrou, a do nich vstoupí Libor a Čekanka. Kdyby ji byl syn do
náručí nechytil, byla by padla na zem.</p>

<p class=e-bookprozatext>„Pojď, matko, dej chaloupku komu chceš, máme pro tebe
jiné obydlí,“ řekl Libor, když se trochu vzkřísila a s nimi porozprávěla.</p>

<p class=e-bookprozatext>Zvěděvši, že má syn knížetství, dala chaloupku chudé
ženě a šla s miláčkem. Za chaloupkou stál kočár s čtyrmi koňmi, do toho všecky
tři sedli a jedním cválem letěli k zámku, kterýž si byl Libor s Čekankou na
cestě k domovu koupil. Libor žil se svou ženou v rozkoši a do smrti se jim nebe
lásky nezkalilo. Babička se štěstím synovým vzkřísila, a ještě vnoučata na
klíně houpala.</p>

<p class=e-booknadpis2><a name="_Toc340849012">Dobré kmotřinky</a></p>

<p class=e-bookprozatext>Jan byl chalupník. První léta svého manželství neměl
žádných dětí a také nedbal, neboť musel sám sobě a ženě dost bídně živobytí
vytloukat. Ale když mu po několika letech žena jedenkráte řekla, že Bůh jejich
manželské lože požehnati ráčil, odevzdal se do vůle boží a pomyslil si: „Vždyť
se stará Bůh o každé kvítí na poli, postará se i o nás, abychom hladem
nezemřeli.“</p>

<p class=e-bookprozatext>Čas ušel a Marta porodila dcerušku. „Kohopak vezmem za
kmotru?“ ptala se Jana.</p>

<p class=e-bookprozatext>„Bláhová, kdopak by se takovým žebrákům, jako my jsme,
rád propůjčil? Ponesu dítě sám ke křtu, a kohokoliv potkám, toho poprosím, snad
že se přece někdo nad tím nemluvnětem smiluje.“</p>

<p class=e-bookprozatext>Jak řekl, tak udělal. Vzal dítě zaobalené do chatrných
plenek v náruč a šel s ním k faře. Několik kroků za chaloupkou potkal tři staré
babičky.</p>

<p class=e-bookprozatext>„Jene, kam neseš to dítě?“ křičely na něho zdaleka.</p>

<p class=e-bookprozatext>Jan se podivil, že ho ženy znají a on je ne; ale
dlouho se nerozmejšlel a odpověděl: „Nesu je ke křtu, a nemám kmotry.“</p>

<p class=e-bookprozatext>„Chceš-li, my půjdem dítěti za kmotry.“</p>

<p class=e-bookprozatext>„O milerád! Bůh vás za to rač odměnit.“</p>

<p class=e-bookprozatext>Jedna babička vzala dítě do náručí a všickni se
obrátili cestou ke kostelu. Holčička byla pokřtěna a dostala jméno Marie. Nyní
se vrátili domů a Marta s radostí dítě od nich vzala, nutíc je, aby si trochu
poseděly. Nato přinesla kus chleba, poslední co měla. „Ráda bych vás, milé
kmotřinky, něčím lepším poctila, ale jsme velmi chudí.“</p>

<p class=e-bookprozatext>„Nad tím se, kmotra, pranic nermuť,“ pravily ony, „my
víme, že bys dala, kdybys měla, protož ničeho od tebe nežádáme. Zde vezmi od
nás něco na přilepšení,“ a každá kmotra dala jí tři zlaté peníze. Nato šly
všecky tři k dítěti, které rozbaleno na lůžku spalo. První je políbila na oči a
zašeptala: „Kdykoliv tyto oči zapláčou, ať z nich místo slzí perle padají!“
Druhá políbila ústa a zašeptala: „Kdykoliv se tyto ústa zasmějou, ať z nich
růže vypadne!“ Třetí políbila nohy a přála: „Kamkoliv ty nožky kročí, tam ať
zlato po nich zůstane!“ Nato se s Jenem a Martou rozloučily, přikazujíce, aby
Marii slušně vychovali.</p>

<p class=e-bookprozatext>„Ty kmotry nám, ženo, sám Pánbůh seslal,“ řekl Jan,
„jakživi jsme je neviděli, a ony vědí naše jména. A koukla-li pak, jak to dítě
podivně žehnaly a něco přitom šeptaly?“</p>

<p class=e-bookprozatext>„Nejsou-li jen nějaké čarodějnice?“</p>

<p class=e-bookprozatext>„Ano, ano, tyf jsi nad mudrce. A kdyby tak bylo, co z
toho? Pohleď na ty lesklé peníze, sám král by ti nebyl tolik daroval. A proto
se za ně pomodleme.“</p>

<p class=e-bookprozatext>S těmi penězi si rodiče trochu k živobytí a šatstvu
pomohli a přitom na své dítě pilně hleděli. Marie jsouc zdráva a laskavě
pěstěna, nikdy neplakala. Jedenkráte se ale stalo, že vařila Marta oběd, Jan
také něco po venku pracoval, tu se Marie probudila a počala plakati. Rodiče ji
hned neslyšeli, a teprv za hodnou chvíli do sednice přiběhli.</p>

<p class=e-bookprozatext>„Jene, Jene, pojď, podívej se na Marii!“ vzkřikla
Marta, když ke kolébce přistoupila. Jan přiskočil a viděl v lůžku plno perlí,
které se z Mariiných oček kotálely.</p>

<p class=e-bookprozatext>„A víš-li pak, ženo, čím to je?“ ptal se Jan ženy své.</p>

<p class=e-bookprozatext>„Ty myslíš na kmotřinky?”</p>

<p class=e-bookprozatext>„Nejináče. Uhlídáš, že to dítě bude šťastné; od dnešní
chvíle budeme je chovat jako knížecí, neboť nám štěstí do domu přineslo.“</p>

<p class=e-bookprozatext>Marta konejšila dítě a Jan sbíral perle, jichž byla
hezká hromádka.</p>

<p class=e-bookprozatext>„Co s nimi počneš?“ ptala se Marta.</p>

<p class=e-bookprozatext>„Prodám je ve městě a řeknu, že máme tak bohatou
kmotru, od které jsme mnoho zdědili a mezi tím ty perle.“</p>

<p class=e-bookprozatext>Druhý den odebral se Jan do města, které vzdáleno
bylo, a perle tam šťastně i draze prodal. Ve čtyrech dnech se navrátil domů a
mnohými dary ženu potěšil. Marie si kolikráte od té doby zaplakala a Jan perle
schovával. Jedenkrát zase s ní laškuje a vidí, jak se na něj usmála, že jí z
úst krásná růže vypadla. Nové divení! Z toho daru neměli však kromě vůně mnoho
zisku; větší však radost měli a větší užitek, když se Marie ponejprv spustila a
zlaté šlépěje za ní zůstávaly. Nyní byli učinění boháči! Brzy se jim chaloupka
zdála sprostá; koupili si tedy statek blíže města, a čím více Marie běhala, tím
utěšeněji se statek množil, až se z něho stalo veliké panství. Jan a Marta
nechodili již ve sprostých šatech, oni byli samý aksamit a hedváb, měli plný
zámek sloužících, nic nedělali a nechali si ruce líbat. Ale lidé jim to přáli,
neboť byl jeden i druhý učiněná dobrota, kdo byl v nouzi, tomu pomáhali a
každého rádi viděli. Jediná radost jejich byla Marie, to dítě plné divů. Kde co
bylo, kde co žilo, vše se zdálo býti jenom k její rozkoši. Skvostné pokoje,
potažené drahými čalouny, okrášlené zrcadly a skvostným nábytkem, byly jen pro
ni; jen kvůli té krásné nožce ležely po podlahách měkké koberce, jen k
pohodlnému odpočinutí jejímu stály tu pružné sedadla. Veliká, krásná zahrada,
ohražená pozlaceným plotem, táhla se okolo zámku, tisícero rajských květin, na
sta chutné ovoce nesoucích stromů v ní kvetlo. Tam byl Mariin ráj; i zdálo se,
když mezi květiny kročila, že nejlíbeznější vůni vydychují, pyšně hlavinky
zvedají a své královně se koří. Chtěla-li Marie do pole, zapřáhlo se do
skvostného vozu čtvero bílých koní jak labutě a ty ji dovezly, kam se jí
líbilo. To se však málokdy stalo, neboť měli staří o ni velký strach, a bez
věrných služek anebo bez nich samých nesměla mimo zámek ani kročit; a za
hranicemi panství otcova Marie posud nikdy nebyla. Jan si přál, aby to svět
nevěděl, jakou dceru má, ale cožpak by se dalo tak divného skrýti? Všelijací lidé
přicházeli do zámku a opět odcházeli; tu bylo švadlen, krejčů, učitelů a bůhví
koho, kteří k slečně museli, a kdo ji jedenkráte viděl, tomu se do smrti obraz
její s mysli nesetřel. Tak se to pomalu roznášelo po zemi, a mnozí panáčkové
dostávali laskominy na tak bohatě obdařenou nevěstu a přijeli na podívanou. Ale
Marie se ke všem jen zdvořile chovala; její srdce leželo v blahém snění, jako
poupě v kalichu zavřené, ježto posud paprsek lásky k výpuku neprobudil.</p>

<p class=e-bookprozatext>Zem, na jejímž jednom konci Marie s rodiči svými
bydlela, patřila Rodislavu, jedinému synu nedávno zemřelého krále. Byl to
moudrý, dobrý a krásný princ a jeho poddaní měli pod jeho žezlem zlaté časy.
Byl svobodný a také posud žádnou z těch princezen, ježto srdce jeho vydobýti se
snažily, sobě nezamiloval. Mezi těmi skvěla se jedna mladá kněžna zvláštní
krásy, nade všecko milovaná od své matky, která dnem i nocí přemýšlela, jak by
Rodislava dceři namluvila. Byly však matka i dcera zlého srdce, jedna horší než
druhá, a každý se jich bál. Rodislavu se líbila krása mladé kněžny, ale srdce k
ní neměl. Jedenkráte dával velkou hostinu, ku které bylo pozváno celé panstvo.
Mezi hostmi sedělo také několik panáčků, kteří se o Janovu dceru pokoušeli. U
tabule se ledacos vypravovalo, a konečně když přišla řeč k řeči, začalo se také
o Janově divné, krásné dceři. Rodislav se hned vyptával, jaké to stvoření, a
každý ji líčil co zjevení nebeské. Než se tabule skončila, umínil si Rodislav
sám u sebe, že musí Marii vidět. Za několik dní se chystal na cestu a řekl
nejvyššímu správci, že pojede prohlídnouti království své.</p>

<p class=e-bookprozatext>Ve skvostném letohrádku u okna seděla Marie, hlavu
majíc položenou v ruce, alabastrové rámě opřené na červené aksamitové podušce.
Po vnadném těle splývalo roucho perlové barvy v malebných záhybech a ve světlých
vrkočích bylo propleteno svěží kvítí. Seděla tu, temné oko vysílajíc v dáli, a
jakási nevýslovná touha, jíž jmena dáti nevěděla, chvěla se v duši její. Tu se
ozvou kroky a s rodiči vejde do dveří Rodislav. Jak Marie na krásného cizince
pohlédla, zdálo se jí, jako by se všecka krev k srdci jejímu hrnula a od srdce
až k bílému čelu se rozlívala.</p>

<p class=e-bookprozatext>„Buďte mi vítán,“ zašeptala, když jí rodiče řekli, že
je to pán z města, který na své cestě u nich se pozdržev, na zahradu rád by se
podíval, o které prý mnoho slyšel. Tak se byl princ vymluvil. Po prvé, co živ,
nevěděl Rodislav, jak s pannou mluvit začíti; a přece mu bylo, jako by právě
Marii mnoho co říci měl.</p>

<p class=e-bookprozatext>„Libo-li, pane,“ řekl Jan, „půjdeme po zahradě, než se
počne stmívat, Marie nás povede.“</p>

<p class=e-bookprozatext>Ochotně a zdvořile podal Rodislav Marii ruku a vedl ji
po zahradě, Marta se vrátila do zámku, pečujíc o uctění hosta, jejž nemínili
ten samý večer od sebe pustit. Zatím se procházel sličný párek po zahradě a
starý Jan chodil pomalu za nimi a sčítal zlaté šlépěje dceřiny. Kdyby byl musel
Rodislav oučty skládat, co v Janově zahradě viděl, špatně by byl obstál. Pro
něho kvetly růže jen na Mariiných lících a nebe se mu zářilo jen v jejím oku. A
Marie? Kdykoliv blesk modrého oka Rodislavova duší její projel, bylo jí jako kvítku,
když je po dlouhém spánku první paprsek sluneční vzbudí a ono své outlé líčko k
němu zdvihá, aby plnou duší to světlo nebeské do sebe vsálo. Než vyšli ze
zahrady, utrhla Marie tu nejkrásnější květinu a podala ji Rodislavu.</p>

<p class=e-bookprozatext>„Něco aspoň vezměte z naší zahrady na památku,“
pravila milostným hlasem. Tu vypadla z plných retů růže, jakouž posud žádný
zahradník nevypěstil. Hbitě se Rodislav shýbl, a růži zdvihna, upřel plamenné
oko na Marii řka: „To kvítko dechem tvým posvěcené mi daruj a budu je na svém srdci
nosit co památku nejblaženější chvíle mého života.“</p>

<p class=e-bookprozatext>Jak mu to mohla Marie odepřít, když tak vřele prosil?
Schoval Rodislav růži na svá prsa a potom šel s Marií do osvícených pokojů,
kdež chutná večeře přichystána stála. Co živ neměl královský princ tak krásný
sen, jako když spal s Marií pod jednou střechou. Ráno se měl vrátit domů, a rád
by byl dal půl svého království za jedinou hodinu, kdyby ji s Marií stráviti
mohl. I umínil si všemu konec učinit; ustrojil se do skvostných šatů a šel do
zahrady, kde již Marii zahlídl, by se jí zeptal, zdali chce jeho manželkou
býti.</p>

<p class=e-bookprozatext>Marie vidouc, že se host na cestu chystá, vzdychla
smutně, lehounký oblak potáhl jasné její oči, slil se v krůpěje na dlouhou řasu
a dvě perle spadly na Rodislavovu ruku.</p>

<p class=e-bookprozatext>„Tyto krůpěje schovám co důkaz tvé náklonnosti a
pokropím jimi krásnou růži. Ale Marie, já žádám větší důkaz.“ Přitom vzal
Rodislav ruku milenčinu, začal vypravovat, kdo je, a prosil, aby královský trůn
s ním sdělila a jej okrášlila. Mezi tou řečí přišla Marta a Jan, kteří když
slyšeli řeč krále svého a viděli, že ho Marie miluje, požehnání jim odepříti
nemohli. Rodislav pobyl ještě několik dní u krásné své nevěsty a pak se na
krátký čas rozloučil; neboť bylo umluveno, že se co nejdříve vrátí, aby se s
Marií na věky spojil.</p>

<p class=e-bookprozatext>Což by nevyslídilo oko rozhněvané ženy? Toť vidí skrze
devaterou zeď. Ještě nebyl Rodislav doma, již věděla kněžna všecko a zlostí
zuřila, jakož i dcera její, kteráž nechtěla věřiti, že by na světě krásnější
ženy nad ni bylo. Slyšely, že nejenom krásná jest Marie, ale že i bohatstvím
oplývá, jež jí nižádná moc vzíti nemůže; to ty ještěrky nesmírně hnětlo, a
protož přemýšlely, jak by sňatek ten zrušily. Co se Rodislav vrátil, nebylo s
ním řeči, nedbal o žádného a pospíchal, aby se jen zase u své Marie octnul.
Zatím se kněžna dověděla o čarodějnici, která po celém království rozhlášena
byla. Sotva tu radostnou novinu zaslechla, dala zapřáhnout, sedla do kočáru a
jela k čarodějce, by si za velký peníz dobrou radu koupila. V hedvábných
střevíčkách drala se hrdá urozená dáma po drsnaté stezce trním a bodláčím až k
jeskyni, kde kouzelnice bydlela. Té nebyla návštěva tak vznešená pranic
divného, neboť začasté vídávala takové hosti ve své jeskyni, kteří z ledajakých
příčin rady a pomoci u ní hledali. Když jí kněžna všecko pověděla a zkázu Marie
od ní žádala, odpověděla čarodějnice takto: „Marii ublížit není v mé moci, ale
tak milostivé paní musím přece pomoci, třebas to bylo jiným způsobem. Mohuť já
Marii zaklíti na jeden z mých zámků, kdež zůstane, dokud by jí někdo nevysvobodil.
Avšak princ ji tam tak lehce nevyslídí, budu ho s cesty sváděti, aby k ní
přijíti nemohl, a konečně mu učaruju, že se k vaší dceři navrátí a za manželku
ji pojme.“</p>

<p class=e-bookprozatext>Kněžna byla potěšena slovy těmito, jako by dceru již
na trůně seděti O hodný měšec peněz lehčí a o hodný hřích těžší, vrátila se
domů. Druhý den nato jel</p>

<p class=e-bookprozatext>Rodislav s celým svým komonstvem na svatbu. Dcera
kněžnina stála u okna, a když viděla, že jede blažený ženich kolem, jako by ji
ani neviděl, zaťala pěstě a zlostně za ním hrozila řkouc: „Jdi jen, jdi, ty
nevidomý králi! Brzy zchladneš, ale až se ke mně navrátíš, musíš o milost
prositi jako žebrák. Kéž bych jen mohla tu sprostou podvodnici vlastní rukou
rozdrtit, jaká by to pro mne radost byla!“ Tak řádila mladá kněžna a krásné líce
byly zlostí sežloutlé a svůdná ústa zmodralá! Zle by se bylo Marii vedlo, kdyby
se byla do těch pekelných pazourků dostala.</p>

<p class=e-bookprozatext>Rodislav si přál desatero křidel, aby mohl celý ten
kus země, jenž ho od Marie dělil, jedním rázem přelítnout. Ubohý, nenadál se, co
jej očekává. Když do zámku přijel, přiběhli mu ubozí rodiče s ukrutným nářkem
vstříc a vypravovali jemu, že se dcera ráno nenadále ztratila, bez stopy, beze
vší památky. Rodislav zůstal, jako by mu zlosyni všecko byli pobrali a
oslepeného bez vodiče do pustiny jej postavili. Nevěděl nic, co se okolo něho
děje, a polomrtvý padl na sedadlo, po němž Mariiny svatební roucha rozložena
byla. Dlouho tak ležel, než slze křečovité bolesti jeho ulehčily.</p>

<p class=e-bookprozatext>„Marie, Marie, kde jsi, kde tebe najdu?“ to byly první
slova jeho, po nichž ale také ihned úmysl ve skutek uváděl. Shodil se sebe
královský šat, převlékl se do sprostého, nabral peněz, poručil osedlat
nejrychlejšího koně, napsal list nejvyššímu správci a poslal komonstvo své
nazpět. Sám pak rozžehnal se s rodiči, vsedl na kůň a jel svou ztracenou
nevěstu hledat.</p>

<p class=e-bookprozatext>Dva dni již jezdil, a posud neměl té nejmenší stopy.
Rád by byl ani koňovi oddechu nepřál, kdyby to bylo mohlo nezamilované zvíře
vydržet. V polodne třetího dne přišel do lesíku, a duševní bolestí a tělesnou slabotou
přemožen, slezl s koně, nechal ho pást, a sám sedna pod strom, usnul. Tu se mu
zdálo, že stojí před ním tři babičky.</p>

<p class=e-bookprozatext>„Rodislave, my jsme kmotřinky tvé nevěsty,“ pravila z
nich jedna. „Neboj se o ni, my jí ani nejmenším ublížit nedáme; chceš-li ji však
dostat, musíš si ji ze zakleného zámku vydobýt. Mnoho zlého budeš musit
přetrpět, ale jen neztrať důvěru k tvé Marii a nenech se ničím svésti, sice jí
více neuvidíš. Jdi rovnou cestou, ani vpravo, ani vlevo se nedávej, a když ti
bude nejhůře, vezmi do ruky perle a růži, a nic se ti nestane. Až budeš Marii
nejblíže, potom ti suchá růže občerství. Pamatuj na slova naše a budeš
šťasten.“</p>

<p class=e-bookprozatext>Kmotřičky zmizely a Rodislav se probudil. Chvíli seděl
a odříkával podivný sen od slova k slovu nevěda, má-li mu věřiti čili ne. Že by
se byl Mariiny nevěry bál, anebo své vlastní vrtkavosti, to mu ani nenapadlo,
ale bylo mu jen o to, může-li druhým slovům věřiti. Náhle však si vzpomněl, že
slýchal od své nevěsty, tři kmotřičky že jí daly neocenitelné dary, totiž růži
z úst padající, perle z očí kanoucí a zlaté šlépěje. Uvěřil tedy poněkud svému
snu a mnohem pokojněji bral se dále. Kolikráte za den vyndal svadlou růži a
přál si, by se mu svěží barvou zaskvěla.</p>

<p class=e-bookprozatext>Jednoho dne přijel do lesa, v němžto se lovecké trubky
rozléhaly. Zpovolna jel cestou, přes kterouž mu každou chvíli bud myslivec, bud
zvěř přebíhali. Najednou vyjede paní na bílém koni, krásná co denice. Zelený
aksamitový šat visel až k zlatému třmenu a na černém kloboučku houpalo se bílé
péro a vlálo kol ruměné tváře. Rodislavu byla ta outlá postava povědoma, a když
přijel blíže ní, poznal mladou kněžnu z hlavního města.</p>

<p class=e-bookprozatext>„Kdybych nevěděla, že náš král svatební veselí drží,
aneb již na cestě je k hlavnímu městu, řekla bych, že je tu přede mnou,“
pravila kněžna, když přijela až k samému Rodislavu.</p>

<p class=e-bookprozatext>„Vaše bystré oko, krásná kněžno, vás nezmýlilo. Jsemť
opravdu nešťastný váš král, kterého ukrutný osud o sličnou nevěstu přivedl;
nyní ji hledám, ale kdy a kde ji najdu, jen Bůh ví.“</p>

<p class=e-bookprozatext>„Kdybyste mi, pane můj, dovolil býti vaší hostitelkou,
možná že byste se o vaší krásné nevěstě dověděl. Bydlí nablízku mého zámku
žena, která má vědomost tajných věcí, snad že by věděla, kdo nevěstu ukradl.“</p>

<p class=e-bookprozatext>Na nic zlého nepomysle, přijal Rodislav ten návrh s
největším potěšením a po boku sličné dámy jel do zámku. V okamžení byla
přichystána skvostná tabule, hudba hrála a kněžna tak líbezně hosta bavila, že
nevěděl, kam se hodiny dějí. Po tabuli mu povídala, že na něho žena čeká,
libo-li mu s ní promluviti, že ho k ní dovede. Král jí podal ruku a ona ho
vedla skrze mnoho pokojů do velké nádherné síně, vprostřed níž ošklivá v šedém
rouchu zahalená baba stála.</p>

<p class=e-bookprozatext>„Hatarajdo,“ řekla kněžna, „já tě dala zavolat, abys,
je-li to v tvé moci, milostivému králi pověděla, kam se poděla Marie, jeho
nevěsta.“</p>

<p class=e-bookprozatext>„Dovolíte-li, krásná paní, abych svoje nářadí zde
rozložila, v malé chvíli vám to povím; jinak by ale musel nejmilostivější král
do mého obydlí.“</p>

<p class=e-bookprozatext>„Dovolím, popil si ale.“</p>

<p class=e-bookprozatext>Stará odešla a kněžna s Rodislavem na sedadlo se
posadila. V okamžení byla tu opět Hatarajda a začala své čáry provádět. Černou
holí udělala nejdříve kolo, potom položila devětkrát křížem podivné dřevo,
podpálila je a s ustavičným brebtáním házela do něho všelijaké věci, které z
kapes táhala. Modrý dým zahalil babu, a z červených plaménků vykukovali ohyzdní
diblíci a s babou se radili. Úžeji a úžeji tlačila se kněžna ku králi a z
jejích očí se lily žhavé, sžírající proudy, jako z dvou sopek. Rodislavu bylo
ouzko; tu se ozve z dýmu hlas: „Běda, běda králi, tys oklamán. Marie tě
podvedla. Ona je čarodějnice a nyní se zdržuje se svým miláčkem na jednom
dalekém zámku a z tebe si posměch tropí. Chceš-li být šťasten, ani okamžení
déle na ni nemysli.“</p>

<p class=e-bookprozatext>„Nech Marii, nech,“ šeptala kněžna a chtěla ho
obejmout.</p>

<p class=e-bookprozatext>„Pusť mne, svůdná ženo!“ zahřměl Rodislav a vytrhl se
jí z náručí; „a ty pekelná příšero, pryč jdi, pryč!“ Sotva to dořekl, stála
před ním ohnivá žena, výše a výše rostla, z huby jí koukal drak, z očí dvě
ještěrky. Již ho chtěla do hořících loktů pojmout, tu vzpomněl Rodislav na růži
a perle, sáhl za ňadra a vytáhl svůj škapulíř. Žena zmizela, okolo uší mu
zazněl divoký chechtot a zlostný křik, síň se s ním zatočila, a on se octnul
pod stromem na zelené louce, věrného koníka maje vedle sebe.</p>

<p class=e-bookprozatext>„Kdyby vás nebylo, byl bych zahynul,“ řekl Rodislav, a
políbiv drahé památky, schoval je opět; potom se vymrštil na koně, a jako by se
celé hejno příšer za ním hnalo, ujížděl z čarodějného kraje. Pokojně jel opět
několik dní, až přijel do oudolí, z něhož nevěděl jak vyjeti. Nechal koně pásti
a vylezl na jeden vrch, jímž dolina ohražena byla, ale jak se ulekl, když viděl
před sebou veliké jezero; s mrzutostí se obrátil a chtěl cestu, kterou přijel,
zase nazpátek konati. Tu se mu zjeví stará babička a ptá se ho, kam by rád?
Rodislav jí povídá, že neví, kudy z toho údolí, aby nemusel daleko nazpátek.</p>

<p class=e-bookprozatext>„Dejte se převézt přes jezero; pod horou bydlí v
jeskyni starý poustevník a ten z milosrdenství lidi převáží.“</p>

<p class=e-bookprozatext>Rodislav babičce poděkoval a šel po vrchu dolů k
jezeru, nedaleko jehož břehu jeskyni našel a v ní starého poustevníka. Rodislav
pozdravil a poprosil starého, aby jej a koně na druhou stranu převezl.</p>

<p class=e-bookprozatext>„Převezu vás, ale trochu sečkejte; můžete se mnou
povečeřet. Máme dlouho co jeti a na vodě tráví,“ tak odpověděl podivný
přívozník a začal snášeti dobrou večeři. Rodislav se dlouho pobízet nenechal a
jedl.</p>

<p class=e-bookprozatext>„Ale pane, víte-li pak, že na vás na druhé straně
jezera čeká smrt?“</p>

<p class=e-bookprozatext>„A čeho je se tam báti?“ ptal se Rodislav.</p>

<p class=e-bookprozatext>„Je tam zaklený zámek a v něm bydlí mladá čarodějnice
s čarodějem. Ona je vždy mladá a ve dvaceti letech jde po každé do světa a
omámí některého muže, takže za ní přijít musí. Tenkráte prý podvedla prince
Rodislava, a jestli za ní přijde, tedy ho usmrtí.“</p>

<p class=e-bookprozatext>„Ani slova více, hanebný podvodníku!“ křikl Rodislav a
vyskočil od stolu; „což mne budete neustále pronásledovat, obludy pekelné?“ I
vyběhl z jeskyně a tu potkal mladou kněžnu, která k němu ruce vztahovala. S
ukrutným pohledem ji od sebe odstrčil, ale nemohl dále běžeti; jezero se
vzbouřilo, ze soumraku se stala čirá tma, hrom bil křížem a délkou, modré
blesky šlehaly a vicher házel s divým ječením viny až k samé jeskyni. Na vršku
hory stál poustevník čili čarodějný pomocník, u vchodu jeskyně Rodislav, jenž
svůdnici od sebe odstrkoval. Tu sáhl náhle za ňadra a vyndal růži a perle.
Čarodějnice ho pustila, bouře a hřímání utichlo a přes jezero táhl se zlatý
most osvětlený jasnými hvězdami. Rodislav přes něj na druhou stranu přešel a
stál před ukrutným obrem. „Co zde pohledáváš, zemský červíčku?“ ptal se velikán
a hlas jeho zazníval míli cesty.</p>

<p class=e-bookprozatext>„Co ti do toho, nech mne, kam se mi líbí.“</p>

<p class=e-bookprozatext>„Ty nesmíš ani krok dále učinit; tam v tom zámku spí
krásná Marie, jižto hlídám. Kdo na tuto půdu kročí, je syn smrti. Klid se tedy,
sice tě vyhodím do povětří, že se živ země nedotkneš.“</p>

<p class=e-bookprozatext>Ale Rodislav slyše, že Marie opravdu v zámku schována,
nedal se odbýt; vzal do jedné ruky perle a růži, která najednou tak čerstvá
byla, jako by ji právě byl utrhl, do druhé ruky vzal meč a začal se s obrem
potýkat. Ze začátku se mu obr smál, ale když ho Rodislav několikráte poranil,
rozzlobil se a chtěl ním o zem mrštit, avšak náhle seslabnul, klesl na zem a
Rodislav mu sťal hlavu. Tu se rozlila daleko široko růžová záře a Rodislav
viděl před sebou perlový zámek, k němuž vedla zlatá cesta rozkošnými hájemi.
Ptactvo se probouzelo a začínalo tak líbě zpívat, že Rodislav radostí celý
opojen k zámku chvátal. Zlaté dvéře se rozlítly, naproti dveřím stálo perlové
lože, pokryto drahými koberci, a na něm ležela Marie; stříbrné a nebeské barvy
roucho pokrývalo její tělo. Růžové světlo ozářilo spící její líčko a sladká
hudba vzbudila ji z libého spánku.</p>

<p class=e-bookprozatext>„Rodislave, díky tobě, že jsi mne probudil.“ Tak
vzkřikla, když spatřila svého miláčka, a vyskočila z lůžka. Pevně ji přitiskl
Rodislav k srdci, jako by se ještě o ni bál. Když po dlouhé chvíli ze svého
opojení se vzpamatovali, hleděli kolem sebe, jeden na druhého, a nevěděli,
mají-li očím věřit čili ne. Byli v letohrádku Janova zámku, kde Rodislav Marii
ponejprv viděl. A hle, tu přicházel opravdu Jan i Marta, hořem sklíčeni.
Rodislav a Marie jim vešli vstříc, a ubozí div leknutím nepadli. Radování a
povídání bylo bez konce. „Ale víte-li pak, komu jsme nejvíce povinováni a bez
koho bychom sotva se byli kdy shledali?“ ptal se Rodislav.</p>

<p class=e-bookprozatext>„O já vím, babičkám, mým kmotřičkám. Když mně
nepřemožitelný spánek oči tlačil a hrozné sny o tobě, Rodislave, děsily, přišly
ke mně a ve spaní mi všecko povídaly, těšívaly mne a brzké vysvobození
přislibovaly. Jak mnoho jim mám co děkovati!“ Tak pravila Marie a po dlouhém
čase jí padly zase dvě perle z krásných očí. Všickni děkovali v srdci dobrým
kmotřinkám, a pak se brali do zámku.</p>

<p class=e-bookprozatext>Za několik dní bylo po svatbě a Rodislav odvezl
krásnou královnu do hlavního města, kdež je slavné radovánky čekaly.</p>

<p class=e-bookprozatext>Ne tak šťastna byla mladá kněžna a její matka.
Čarodějnice slíbila, že bude rozličným způsobem Rodislava mámit, aby k Marii
nemohl, ale ono se všecko zmařilo a v postavě obra byla čarodějnice od
Rodislava sťata, nemohouc odolati větší moci. Ani kněžna neušla trestu. Babičky
uvalily na ni pokutu horší než smrt. Kdykoli se růžová ústa její zasmála,
vyskočila z nich ještěrka, kdykoli oči zaplakaly, tekly z nich proudy jedu a
zhyzdily sličné líce, kamkoli noha šlápla, vyrostlo pod ní bodláčí. Nemohla
mezi lidi a brzy se zlostí užrala.</p>

<p class=e-bookprozatext>Marie žila s drahým Rodislavem v lásce a rozkoši a do
smrti nedaly dobré kmotřinky na ni čeho dopustit, co by jí život bylo zkalilo.</p>

<p class=e-booknadpis2><a name="_Toc340849013">O kocouru, kohoutu a kose</a></p>

<p class=e-bookprozatext>Jeden táta měl tři syny; nejstarší se jmenoval Martin,
druhý Matěj a nejmladší Michal. Všichni tří byli odrostlí, když se jedenkráte
táta rozstonal a za několik dní k smrti se chystal. I povolal chlapce k loži a
pravil:</p>

<p class=e-bookprozatext>„Víte, děti, že nemám jiného bohatství než tu chalupu,
kocoura, kohouta a kosu. V chalupě přebývejte a z těch tří věcí si každý jednu
vezměte. Nevaďte se, buďte vždy svorni, a Pánbůh vám požehná!“ To dořekl a
umřel.</p>

<p class=e-bookprozatext>Když synové tátu pochovali, rozdělili své vlastnictví.
Martin si vzal kosu, protože s ní uměl dobře sekat, Matěj si vzal kohouta a
Michal si vzal kocoura.</p>

<p class=e-bookprozatext>„Ale milí bratři,“ řekl Martin, „doma všickni zůstati
nemůžeme, sice bychom hladem umřeli. Pobuďte vy dva zde a nějak si zatím
pomozte, já půjdu s kosou do světa.“</p>

<p class=e-bookprozatext>Měli se všickni tří rádi, a co jeden chtěl, to chtěl
také druhý. Protož nestavěli se nijak proti bratrovu návrhu.</p>

<p class=e-bookprozatext>Martin vzal kosu a šel do světa. Chodil dlouho a
dlouho, ale nikde práce nenašel; konečně přišel do jedné země, kde byli lidé
ještě tuze hloupí. (Obyčejně se povídá, že to bylo v Polště.) Když přichází k
městu, potká jednoho člověka a ten se ho ptá, co nese.</p>

<p class=e-bookprozatext>„Kosu nesu,“ odpověděl Martin.</p>

<p class=e-bookprozatext>„A co je to a nač?“</p>

<p class=e-bookprozatext>„Tím se tráva seče.“</p>

<p class=e-bookprozatext>„Tím se tráva podžírá? I toť je výborná věc; my musíme
trávu rukama trhat, což nás velké namáhání stojí. Kdybyste chtěl k našemu králi
jíti, on by vám toho podžírače dobře zaplatil.“</p>

<p class=e-bookprozatext>„I proč ne, to udělám.“ Pán ho vedl hned ku králi,
který se tomu nástroji velice podival a hned Martina zjednal, aby šel na
královská luka trávu podžírat.</p>

<p class=e-bookprozatext>Martin šel a s ním množství diváků. Než Martin nebyl
hloupý, vrazil kosu v půl louce do země, řekl jednomu služebníku, aby přinesl v
poledne oběd pro dva, pak odehnal z louky všechny diváky. V poledne, když
přinesli služebníci oběd pro dva, divili se, že je takový kus louky posečen.
„Bude váš podžírač také jíst?“ ptali se Martina.</p>

<p class=e-bookprozatext>„Když dělá, musí se krmit. Ale jděte jen sbohem a
nechte nás o samotě.“</p>

<p class=e-bookprozatext>Sloužící odešli a Martin snědl oběd pro dva sám.</p>

<p class=e-bookprozatext>„Toť jsem měl výborný nápad, že jsem chtěl oběd pro
dva, kdyby byli přinesli jen pro jednoho, nebyl bych se najedl.“ Tak to dělal
den jak den, až všechny louky posekal. Když byl se vším hotov, šel si ke králi
pro peníze s kosou na rameně.</p>

<p class=e-bookprozatext>„Tvůj podžírač tedy sám trávu podžírá?“ ptal se král.</p>

<p class=e-bookprozatext>„Sám, královská Milosti!“ odpověděl ferina.</p>

<p class=e-bookprozatext>„Jestlipak bys nám ho tady nechal za tisíc zlatých?“</p>

<p class=e-bookprozatext>„Stojí ovšem za více, ale dám vám ho za ty peníze,“
pravil sekáč, složil kosu, a přijma peníze, šel domů. Král dal kosu do jednoho
pokoje postavit, aby se jí nic nestalo. Přišel druhý rok, tráva narostla a byl
čas, aby se pokosila. Tu poručil král, aby se vynesl podžírač na louku. S
největší slávou přišli na louku, vrazili ho vprostřed do země a odešli pryč,
jsouce v domnění, že to nemá podžírač rád, když se na něho někdo dívá. V
poledne se přihnali s obědem dychtiví, aby viděli, mnoho-li už je uděláno. Ale
kosa stála, kam ji ráno postavili; to jim bylo divno. Položili oběd k ní a šli
ku králi s vyřízenou.</p>

<p class=e-bookprozatext>„Vždyť bylo hned první půldne tolik podžíráno, když s
ní ten člověk přišel; proč asi nechce dělat?” myslil si král a vrtěl hlavou.
Ale večer přišel služebník zase, řka, že se kosa ani louky ani oběda netkla.</p>

<p class=e-bookprozatext>„Toť musí míti učarováno,“ řekl král, „dejte jí
vysázet dvacet ran, a jestli ještě nic neudělá, zakopáme ji.“</p>

<p class=e-bookprozatext>Na slavný rozkaz přinesli na louku lavici, položili
kosu na ni a biřic jí dvacet vysázel. Kosa vyskakovala po každé ráně nad lavicí
a leckterého všetečku švihla přes nos. „On jí učaroval,“ křičeli všickni,
„zakopejte ji!“ To také učinili, zakopali kosu do země a podžírali trávu rukama
jako kdy jindy.</p>

<p class=e-bookprozatext>Zatím měli bratři dobré časy a žehnali otce, že jim
tak výnosné dědictví zanechal. Za nějaký čas, když peníze docházely, řekl
Matěj: „Teď půjdu já s mým kohoutem do světa, snad ho tak dobře odbudu jako ty
kosu.“</p>

<p class=e-bookprozatext>„Jen jdi hodně daleko, kde jsou ještě hloupí lidé, v
Čechách bys mnoho nedostal,“ radil mu Martin.</p>

<p class=e-bookprozatext>Matěj vzal dědictví a šel. I přišel zase k jednomu
městu a potkal pána.</p>

<p class=e-bookprozatext>„Copak to neseš, člověče?“ ptal se pán.</p>

<p class=e-bookprozatext>„Nesu kohouta,“ odpověděl Matěj.</p>

<p class=e-bookprozatext>„Takových ptáků zde nemáme, k čemu je dobrý?“ „Ten
pták přivolává den.“</p>

<p class=e-bookprozatext>„I toť je div divoucí. My musíme po každé den
vyprovázet tam za ten vrch a ráno mu zase jíti naproti, což nám velké nepohodlí
dělá. Kdyby měl ten pták takovou vlastnost, zaplatil by ti ho král mnoha
tisíci.“</p>

<p class=e-bookprozatext>„Vždyť se můžete přesvědčit,“ řekl Matěj a šel s pánem
ku králi.</p>

<p class=e-bookprozatext>„Milostivý králi, ten člověk má ptáka voláka, který
den přivolává, a když jde spat, jde den také spat.“</p>

<p class=e-bookprozatext>„I to by nebyl penězi k zaplacení, jestli tomu tak,
kterak povídáš.“„Milostivý králi, můžete se brzy přesvědčit.“</p>

<p class=e-bookprozatext>Dali tedy kohoutu zlatou posadu a kohout spokojen s
novým bytem brzy se uhnízdil. Netrvalo to dlouho a den odešel, aniž ho byl kdo
vyprovodil. Král byl rád, a rána se ani dočkat nemohl. O půlnoci vstali a
dávali pozor, jak bude kohout den přivolávat. Bila hodina, nic, bily dvě,
kohout zakokrhal a všickni se rozděsili, co to za divný zpěv. Bily tři hodiny,
kohout zase kokrhal, a tak pořád, až do čtyr hodin, kde se již docela
rozbřesklo. Když král viděl, že kohout opravdu den přivolal, poručil, aby dali
Matěji z pokladnice pět tisíc a vším aby ho uctili. Matěj shrábl peníze,
dobře:se najedl, napil a potom králi poděkoval a odešel domů.</p>

<p class=e-bookprozatext>Bratři ho s radostí přivítali a měli se zase nějaký
čas dobře. Že však s penězi nehospodařili, rozkoulely se jim dosti brzo. Když
jich bylo už namále, řekl Michal: „Nyní, bratři, půjdu já do světa a po svém
štěstí se ohlídnu. Snad dostanu za kocoura také tolik, co jste vy dostali.“</p>

<p class=e-bookprozatext>Zase ho bratři napomenuli, aby šel hodně daleko, kde
jsou lidé hloupí, v Čechách že by nic nedostal. Michal strčil kocoura do pytle
a šel. Dlouho chodil, než přišel do jedné země, kde lidem nerozuměl. Ale než
došel hlavního města, naučil se tolik, že se mohl trochu smluvit. Před městem
ho potkal zase jeden pán a ptal se ho, co to v pytli nese.</p>

<p class=e-bookprozatext>„Kocoura,“ odpoví Michal a ukazuje mu ho. „To je divné
zvíře, a k čemu je dobré?“</p>

<p class=e-bookprozatext>„Chytá myši, ať jich je cokoliv v domě, všechny je
zlapá.“</p>

<p class=e-bookprozatext>„I strč jen honem toho lapáka do pytle a pojď ku
králi. My máme v zámku tolik myší, že nám div po stole neběhají, a král by dal
nevím co, kdyby se někomu poštěstilo ze zámku je vypudit.“</p>

<p class=e-bookprozatext>„Toť bude snadná pomoc,” odpověděl Michal, strčil
kocoura do pytle a chvátal za pánem.</p>

<p class=e-bookprozatext>Když přišli ku králi, řekl pán: „Milostivý králi! Ten
člověk zde má kocoura lapáka. To je zvíře, které myši lapá, a kdyby Vaše Milost
poručila, on by ho prodal.“</p>

<p class=e-bookprozatext>„Je-li to pravda, rád ho koupím.“</p>

<p class=e-bookprozatext>„Milostivý králi, jen mi povězte, kde jich je nejvíce,
a hned se přesvědčíte, jak je umí můj kocourek škrtit.“</p>

<p class=e-bookprozatext>I vedli Michala do komory, kde jich nejvíce bylo,
takže se jich pod nohama jen hemžilo. Michal rozvázal pytel, kocour vyskočil a
způsobil takovou porážku mezi myšmi, že nebylo možná.</p>

<p class=e-bookprozatext>Král měl nesmírnou radost a hned poručil, aby se
Michalovi deset tisíc zlatých vyplatilo. Michal si poskočil, když měl tolik
peněz, a s veselou se vrátil domů. Za dva dni po jeho odchodu napadlo králi, co
bude asi ten lapák žrát, až žádných myší nebude? To nikdo nevěděl, a Michal byl
pryč. I poručil král, aby sedl jezdec na nejrychlejšího koně a Michala dohonil.</p>

<p class=e-bookprozatext>Michal kráčel zatím pokojně cestou, kudy byl do města
přišel. Čtvrtý den vidí najednou za sebou jezdce, který zdaleka na něho volá;
zůstane tedy stát. Jezdec přijede a začne se Michala polovic německy, polovic
česky něco ptát, čemu ale Michal nerozuměl; aby mu ulehčil, ptá se ho po
německu: „Was?“</p>

<p class=e-bookprozatext>Ale na tu otázku se jezdec obrátí a ujíždí, jak by ho
vítr unášel. Michal si pomyslí, ten chlap je blázen, a jde spánembohem dále.</p>

<p class=e-bookprozatext>Celý uřičený, uprášený vrátil se jezdec zpátky, a
sotva skočil s koně, běžel ku králi a oznamoval: „Milostivý králi, smutná
novina, až zlapá kocour myši, bude po nás veta.“</p>

<p class=e-bookprozatext>„Kdo ti to řekl?“ ptal se uleknutý král.</p>

<p class=e-bookprozatext>„Ten člověk, co nám kocoura prodal. Na cestě jsem ho
dohonil, i ptám se, co bude to zvíře žrát, až všechny myši zlapá, a on mi řekl:
Vás!“</p>

<p class=e-bookprozatext>Hned svolal král celou svou radu a jednalo se, co s
kocourem začít. Po dlouhém rokování se usnesli, že ho nechají v komoře
zavřeného a že tam postaví dvojí stráž, aby nemohl ven. Tu chvíli dostal
nejvyšší generál rozkaz, aby postavil čtyry silné a neohrožené muže ke komoře
na stráž. Noc a den stál na každém rohu jeden a strachy umíral, kdykoliv to v
komoře zarachotilo. Druhou noc bylo ale ticho, protože kocour všechny myši
zlapal. Ráno když se v komoře ještě nic nehýbalo, myslil si muž blíže okna
stojící, co to asi znamená? Osmělil se tedy a nahlídl do komory. Ale běda!
Kocour seděl na okně, a jak zahlídl fousatou bradu a huňatou čepici, lekl se,
vyrazil okno a byl ten tam. Druhý muž zaslechl křik i běží se podívat, a tu
vidí vojáka ležet bradou vzhůru. Tryskem pádí do zámku a volá:</p>

<p class=e-bookprozatext>„Ach zle je, zle, milostivý králi! Ten ukrutný
myšilapák dostal se z komory a zakousl mého kamaráda, co u okna stál. Bůhví kde
běhá a co již lidí uškrtil. O to je neštěstí!“</p>

<p class=e-bookprozatext>Hned se všecky domy uzavíraly, kde kdo byl se schoval
a král poručil, aby se pluk těch nejsrdnatějších mužů v těžké brnění přistrojil
a na kocoura táhl. To se také hned vyplnilo, ale ačkoli se honilo tři dni, po
kocouru nebylo více ani památky.</p>

<p class=e-bookprozatext>Bratří žili zatím svorně a spokojeně, hospodařili lépe
než prve, neboť věděli, že se teď na nic více spolehnout nemohou. Častokráte
ale, sedíce pohromadě, hloupým lidem se vysmívali.</p>

<p class=e-booknadpis2><a name="_Toc340849014">O princezně se zlatou hvězdou na
čele</a></p>

<p class=e-bookprozatext>Byl jeden král a královna a ta královna měla na čele
zlatou hvězdu. Měliť se sice manželé velmi rádi, ale bohužel, jich blaženost
dlouho netrvala. Žalost královu není možná vypovědět ani vypsat, to ví jen ten,
kdo ztratil, co miloval.</p>

<p class=e-bookprozatext>Dlouho nechtěl se král ani na dítě podívat, které bylo
příčinou matčiny smrti, konečně zvítězila ale láska otcovská a úsměv milostného
dítěte přikouzlil jej poutem nerozlučným. Bylo ale dítě to věru tak hezounké,
živý obraz krásné matky, že s něho člověk nerad oko spustil. Pro neobyčejnou
sličnost nazváno jest děvčátko Lada.</p>

<p class=e-bookprozatext>Několik let uběhlo od té doby, co královna zemřela, a
dvořenínové nutili krále, aby se oženil, že by se stal pokojnějším a
veselejším. Odpověděl jim král takto: „Když královna na úmrtním loži se mnou se
loučila, prosila mne, kdybych se musel ženit, abych si jinou nebral, než která
jí bude docela podobna. Já se na to zapřisáhl a vzal bohy za svědky; budu tedy
hledat ženu, která by jí ve všem podobna byla, a nenajdu-li takovou, nikdy více
se neožením.“ Dvořenínové dali králi za pravdu a hned se stalo ujednání, kdy se
král na cestu odebere.</p>

<p class=e-bookprozatext>Ladu, poupě to kvetoucí, odevzdal král pečlivým
chůvám, zem svou správci věrně oddanému a sám odešel s četným komonstvem do
světa hledati nevěstu. Projel knížetství, království, projel půl světa, viděl
panny tváří jako anděl krásných, přece ale neměla žádná na čele zlatou hvězdu,
žádná nebyla podobna zemřelé paní. Smuten vrátil se domů. Tu mu běží vstříc
Lada a vroucně ho z daleké cesty vítá. Král ztrnul nad rozkvětlou pannou. To
byla ona, to byla ta žena, kterou nade všecko miloval, její oči, vlasy, tělo,
tu zlatoskvoucí hvězdu na čele, všecko měla Lada, dcera její. Běda, běda,
pomyslil král. Co viděl podobu své ženy, vzbudily se v něm všecky památky na
minulou blaženost, takže div nezoufal. Konečně umínil v své rozbouřené mysli,
že si vezme Ladu za ženu, chtěje zvrátit ukrutné vrchy, které v tom poměru mezi
něj a ji příroda postavila. Šel tedy k dceři a zjevil jí úmysl nebožky matky.
Lada se toho zhrozila, ale dělala, jako by otcův návrh za pouhý žert měla, a po
krátkém přemýšlení řekla: „Vezmu si tě, otče milý, koupíš-li mi šaty, ušité z
křídel zlatohlávka.“</p>

<p class=e-bookprozatext>„Koupím, duše má, všecko, co žádáš, jen vyplň prosbu
mou,“ odpověděl král a to okamžení dal ohlásit, kdo by mu takové šaty přinesl,
že dostane za ně mnoho peněz. Což by lidé za peníze nevyvedli? V několika dnech
byly šaty na zámku a král je donesl dceři. I nevěděla, co si má vymyslit, aby
čas prodloužila a otce tím snad na jiné myšlénky přivedla. Poručila si opět
šaty barvy sluneční. A zase to dal král ohlásit a šaty sluneční barvy dostal.
Když je Ladě přinesl, řekla: „Ještě mi kup, otče, šaty barvy nebeské, aby na
nich i hvězdy byly; potom si tě opravdu vezmu.“</p>

<p class=e-bookprozatext>Co by byl král pro ni nedal! Poslové lítali na všecky
strany a krejčí namáhali své mozky, by vymyslili kroj šatů barvy nebeské i s
hvězdami. Ale což by rozum lidský nevymyslil, když se jedná o tolik peněz. I
takové šaty se ušily, jenže byly na nich místo hvězd velké diamanty. Již nebylo
tedy žádné pomoci a Lada musela dáti otci slovo; ale trápila se nad tím a
plakala. Tu samou noc se jí zdálo, že stojí před ní krásná paní, majíc na čele
zlatou hvězdu, a že klade na postel bílý závoj jako dech, pravíc: „Lado, já
jsem tvoje matka, vím, co se zde děje a vlastní otec za ženu že tebe žádá. To
se však státi nesmí, já ti jdu na pomoc. Dej si zejtra ušít sprosté šaty,
přehoď tento závoj z mlhy utkaný přes hlavu a prchni. Dokud ho budeš míti na
sobě, žádný tě neuvidí. O otce starost neměj, já se mu zjevím a dám mu
vnuknutí.“ Po těch slovích cítila Lada na tváři lehký vanot dechu a matka
zmizela. Ráno našla závoj na loži a pilně jej uschovala. Nato pak poručila, aby
jí dala komorná udělat myší kožíšek od hlavy až k patě. Komorná myslila, že to
bude pro nějakou kratochvíli, pročež nikomu o tom neřekla, sama kožíšek
objednala, a když byl hotov, princezně ho přinesla. Třetí den měla býti svatba;
v zámku bylo šukání, běhání a král byl plný blaženosti. Jen nevěsta nepomyslila
na oddavky. Když kožíšek měla, oblékla se do něho, ty troje šaty svázala,
plachetku hodila na hlavu, závoj na tvář a tak přistrojena dala sbohem
otcovskému zámku a v slzách plynouc ubírala se do šírého světa. Chodila dlouho,
aniž věděla, kam se má obrátit; tu přijde k městu, které bylo velmi krásné.
Hned u kraje stál na vršku královský zámek; do toho si umínila Lada vejít a o
nějakou službu prosit. Ale uzlíček se šaty nechtěla vzít s sebou. Malý kousek
od zámku byl háj a u háje studánka; i zdvihla Lada u studánky kámen a pod ten
kámen položila uzlík a závoj k tomu. Rybička ze studánky na ni vykukla.</p>

<p class=e-bookprozatext>„Nepovídej žádnému, rybičko, a dobře to hlídej!“
prosila Lada rybu a odešla do zámku.</p>

<p class=e-bookprozatext>Na cestě si posypala tvář trochu popelem, zamračila
čelo a plachetku níže stáhla; představíme-li si ještě myší kožíšek, v němž byla
skoro celá zaobalena, kdož by chtěl při ní krásu hledati? Čeládka v zámku se
pustila do hlasitého smíchu, vidouc tu ošklivou služku, a posílala ji pryč.</p>

<p class=e-bookprozatext>Ale ona tak snažně prosila, aby ji za kuchtičku
přijali, že se kuchař nad ní ustrnul a do kuchyně ji přijmul, přísně jí
zakázav, aby se vrchnosti neukazovala, by trestán nebyl, že takovou kuchtičku
do služby bere. Lada byla potěšena, že dostala službu, kde bude ode všeho
pronásledování ochráněna a kde si jí nikdo všímat nebude. A dobře soudila; celý
den žádný na ni ani nekoukl, leč se pan kuchař s ní několikrát vyvadil a
sloužící myších kožíšků jí nadali, což ale dobrovolně trpěla. Zem, v níž se to
zběhlo, patřila králi, který měl jediného syna, jménem Hostivíta, ušlechtilého
mládence, na kterého se mohl ve všem spolehnout. Všickni poddaní se již těšili,
až bude princ panovníkem, jaké to budou míti časy. Král byl již starý a rád by
byl viděl, aby si Hostivít nějakou princeznu vybral, ale ten posud neměl k tomu
chuti. Chválu princovu slyšela také často kuchtička od ostatní čeládky, i velmi
ráda byla by toho vyhlášeného pána seznala. Jedenkráte se jí k tomu naskytla
příležitost. Když byla v kuchyni sama, šel princ právě okolo. Tu vyběhla rychle
ven a za ním se dívala; zdali se jí líbil, uhlídáme dále.</p>

<p class=e-bookprozatext>Byl králův svátek, a po tři dni dávaly se skvostné
hostiny a radovánky, ku kterýmž se hosté z daleka sjížděli. Lada celý den již o
něčem přemýšlela, a sotva byl večer, prosila kuchaře, aby jí dovolil trochu na ty
hosti se podívat, které jakživa neviděla.</p>

<p class=e-bookprozatext>„O ty cuchto, nechtěla bys pánům do cesty vlézt, aby
tě někdo viděl a potom si pomyslil, jací jsou to služebníci zde v zámku?“</p>

<p class=e-bookprozatext>„Nebojte se, pane, že bych šla komu do cesty, já někam
do koutečka zalezu, kde mne žádný nespatří.“</p>

<p class=e-bookprozatext>Kuchař nechtěl, nechtěl, ale potom zabručel něco o
všetečnosti a nechal kuchtičku jíti na podívanou. Lada šla rovnou cestou k
studánce, zdvihla kámen a vyndala z uzlíčku šaty, co byly z křídel
zlatohlávkových ušité. Potom sundala plachetku, svlékla myší kožíšek, umyla
tvář, srovnala vlasy a oblékla šumný oděv na sebe. Ono jí však nebylo o to, aby
viděla panstvo, ale jen aby mohla s tím hezkým princem potancovat a slovíčko s
ním promluvit. Když měla šaty na sobě, přehodila závoj přes oči a spěchala ku
hradu. Nejdříve si před zrcadlem oděv srovnala, potom teprv vkročila do taneční
síně, postavila se, kde nejvíce hostů stálo, a hodila závoj s čela. Každý se
hned k ní obrátil, ale žádný nevěděl, kdo je a odkud přichází. Avšak
nejprvnější ze všech byl u ní Hostivít, který dříve od paní k panně poletoval
jako hravý motýlek. Sotva pohledl na ušlechtilou tvář cizinky, již ucítil, že
po jeho svobodě na věky veta.</p>

<p class=e-bookprozatext>„Kdo jste, panno spanilá, že mi ani tvář, ani jméno
vaše povědomo není?“ ptal se Hostivít Lady.</p>

<p class=e-bookprozatext>„Důvěra ve vaši hostinnost mne sem přivedla, abych se
vyrazila. Rád-li mne vidíte, nechtějte vědět, kdo jsem,“ odpověděla Lada a
pohlédla na Hostivíta tak prosebným okem, že neměl srdce více se jí ptáti.</p>

<p class=e-bookprozatext>Hudba začala hrát, každý šel pro svou dámu, a i princ
se postavil do řady se svou tanečnicí, jíž nebylo roveň. Jak čerstvě mu hodiny
uplývaly, které si právě tenkráte přál stokráte delší. Začalo se šeřit a
princezna děkovala svému hostiteli, chtíc odejít; princ prosil jen o malou chvilčinku
ještě, ale ona nezůstala ani okamžení déle, jen to slíbila, že přijde druhý den
zase. Letmo hrad přeběhla, octla se u studánky a šaty se sebe svlékala; byl již
svrchovaný čas, aby se v kuchyni okázala. Když odcházela, vykoukla zase rybička
a Lada prosila, aby jí šaty hlídala. Všecka čeládka byla ospalá, a nikdo
nepozoroval, kdy kuchtička přišla.</p>

<p class=e-bookprozatext>Každé ráno ohlašoval komorník, co se má pro prince k
snídaní vařiti; ale toho dne přišel, řka, že princ sám neví, co si má poručit,
aby se udělalo cokoliv. „Já nevím, co se pánu přihodilo,“ doložil, „tak
veselého jsem ho ještě neviděl. Zpívá, tancuje z pokoje do pokoje, a když se ho
ptám na to neb ono, říká: Dělej co chceš.“</p>

<p class=e-bookprozatext>„Bláhový,“ řekl na to kuchař, „snad se mu včera
některá kněžna zalíbila a dnes na ni vzpomíná?“</p>

<p class=e-bookprozatext>„Máš pravdu, starý, byla tam jedna paní, ale žádný
neví, co je zač, a u té byl celou noc.“</p>

<p class=e-bookprozatext>Kuchtička něco třela a hlavičku hluboce k tomu
shýbala, aby nebylo vidět, jak se červená. Dělala, jako by si komorníkovy řeči
ani nevšímala, zatím jí ale slovíčko neušlo. Celý den byla by kuchařovi
pomyšlení udělala, jen aby ji večír zase na podívanou odpustil, což také kuchař
slíbil.</p>

<p class=e-bookprozatext>Když měla všecku práci svou odbytou, běžela zase k
studánce, kožíšek shodila, oblékla šaty sluneční barvy, přehodila závoj a pospíchala
k zámku, kde se již tancovalo. S princem nebylo po celý večer ani řeči, jeho
jediná práce byla hleděti ke dveřům, brzo-li je sloužící otevře. Ale než se
nadál, stála jeho krásná neznámá milá uprostřed síně, jako bohyně, jejíž jméno
nesla. A zase byl blažen láskou raněný princ. Paní záviděly Ladě krásu a
nádherný oděv a páni záviděli princovi její přízeň. Té noci zdržela se Lada o
chvilku déle, nemohouc odolat prosbě krásného muže, kteréhož tak vroucně
milovala jako on ji. Bylo již hezky šero, když přišla k studánce. Honem se
odstrojila, tvář zapopelila a jako na perutích běžela k zámku, kde bylo již
všecko na nohou.</p>

<p class=e-bookprozatext>„To se mi líbí, po druhé nepůjdeš nikam!“ broukal
kuchař, když vešla do kuchyně; ale ona ho prosila za odpuštění a začala se
točit jako na kolovrátku. Kuchař byl starý, dobrý člověk, a když viděl, že
kuchtičce práce od ruky jde jak by hrál, zapomněl na svůj hněv. Opět vešel
komorník do kuchyně, a když se kuchař ptal, co bude princ k snídaní poroučet,
odpověděl, že nebude princ nic jísti, že sedí v lenošce, oči maje zavřené, a
když se ho někdo otáže, že mlčí jako hrob. „Nevím,“ končil svou zprávu, „ta
paní, co u nás po dvakrát byla, mu snad učarovala.“</p>

<p class=e-bookprozatext>„Hej, kuchtičko, co tomu říkáš, ty jsi se také dívala,
vidělas tu cizí paní?“ volal kuchař na Ladu, která rožněm točila.</p>

<p class=e-bookprozatext>„Ovšem že viděla; já tomu ale nerozumím, abych řekla,
je-li tak krásná; mně se líbila a princovi snad také, neboť s ní pořád mluvil,“
odpověděla kuchtička kuchařovi, ale kdyby nebyla u rožně stála, byl by viděl
její zarděnou tvář, která jako plamen popelem prokvítala.</p>

<p class=e-bookprozatext>Svou pilností po celý den vymohla Lada opět na kuchaři
dovolení na podívanou. Tenkráte se oblékala u studánky do šatů, co byly barvy
nebeské, diamantovými hvězdami poseté. Nikdo nemohl na ni pro samý lesk pohlédnout
a celý háj se osvítil světlem, které od ní zářilo, že se v studánce celá
viděla. S těžkým srdcem šla ale tenkráte do hradu; neboť se musela s miláčkem
rozloučit. Mohlať ovšem říci, kdo je, ale ona se bála otcovy msty a že by ji
nazpět požádal, proto si umínila, že bude mlčet, dokavad se nedoví, jak otec
smejšlí a zdali už na ni zapomněl.</p>

<p class=e-bookprozatext>Hostivít byl jako bez smyslů, nic ho netěšilo, a sám
starý král hleděl na dvéře, brzo-li ta krásná kouzelnice vejde, by se tvář
synova vyjasnila.</p>

<p class=e-bookprozatext>„Proč tak smuten?“ ozval se vedle Hostivíta libý hlas.
Lada co skvělá denice stála vedle něho a jediný paprsek z oka jejího vyjasnil
mračna na tváři miláčka. Starý král a mnoho hostů shlukli se okolo ní, vítali
ji a nemohli se na tu očarující krásu dosti vynadívat. Tu noc nebylo ani Ladě
ani princovi do tance, chodili spolu ze síně do síně a tiše rozmlouvali o své
lásce; čím blíže k ránu bylo, tím byli smutnější. Ta nejposlednější síň skvěla
se bílým mramorem, kolem dokola stály vonné květiny a stromy, i zdálo se
člověku, že do květnice vstupuje. Tam seděla Lada na pohovce s Hostivítem a v
očích chvěly se slzy.</p>

<p class=e-bookprozatext>„Lado má, ty jediná, zůstaň u mne a buď mou ženou,“
prosil princ tak dojemným hlasem, že projel zvuk jeho nikdy nepocítěnou
blahostí duši ubohé Lady.</p>

<p class=e-bookprozatext>„Nepros tak snažně, činíš mi těžké srdce; vždyť víš,
že posud prosbu tvou vyplnit nemohu. Abys ale věřil, že i já tě srdečně miluji,
vezmi ode mne tento prsten, kterým se tobě na věky zasnubuji.“</p>

<p class=e-bookprozatext>Hostivít přijal s vroucími díky drahý prsten, potom
sňal též jeden s diamanty se svého prstu a podal ho Ladě.</p>

<p class=e-bookprozatext>„Nyní jsme zasnoubeni,“ řekla tato, „já tvá, ty můj.
Kdo ti tvůj prsten nazpátek přinese, tomu věř, bude to posel, od něhož uslyšíš
vzkázání, jak brzy se shledáme.“</p>

<p class=e-bookprozatext>Ještě chvilka utekla v sladkém líbání a rozmlouvání a
Lada zmizela. Darmo běžel Hostivít do síně, kam byla odešla, darmo naříkal jako
vší útěchy prázdný zoufalec, Lada se nevrátila a on nevěděl, kde ji hledati.</p>

<p class=e-bookprozatext>S těžkým srdcem a slzíc svlékla dívka skvostný šat v
zeleném háji, dala ho pod kámen, poprosila rybičku, aby měla pozor na něj, a
již pospíchala v myším kožíšku do kuchyně. Prsten zasnoubení měla schovaný za
ňádry.</p>

<p class=e-bookprozatext>Když přišla do hradu, bylo tu běhání až hrůza,
komorníci princovi mohli hlavy srazit, jak po schodech nahoru a dolů lítali. I
ptala se Lada v kuchyni, co to má znamenat?</p>

<p class=e-bookprozatext>„Celou noc kalousuješ a ráno spíš kudy chodíš,“
huboval na ni kuchař. „Což neslyšíš, že je princ na smrt nemocen? Tu
čarodějnici nám byl čert dlužen. Ten ubohý, ubohý pán! Já nevím samou starostí,
co do ruky vzít.“</p>

<p class=e-bookprozatext>Lada zůstala jako omráčena, nevědouc, má-li k
Hostivítu jíti, aneb co má dělat. Tu přiběhl sloužící s jakýmsi kořením a
poroučel, aby se honem pro prince uvařilo. Lada mu je vytrhla z ruky a v
okamžení stálo u ohně. Sloužící odběhl, kuchař také, a než se vrátil, měla již Lada
koření v koflíku a chtěla je nésti nahoru.</p>

<p class=e-bookprozatext>„Co to děláš? Nemůžeš někoho zavolat anebo na mne
čekat? Kdyby tě v tvém kožichu král viděl, všecko by si zošklivil.“</p>

<p class=e-bookprozatext>„Nic se nebojte, pane, on mne neuhlídá. Abyste nemusel
na schody, donesu to nahoru,“ nabízela se s ochotností Lada, „a dám to
některému komorníku.“</p>

<p class=e-bookprozatext>Na cestě vytáhla ze záňadří prsten a hodila ho do
koflíku; koflík postavila v pokoji na stůl a běžela dolů, kojíc se nadějí, že
prince upokojí. Přitom si však umínila, kdyby se princ ptal, jak se prsten do
koflíku dostal, že se nepřizná. A na to přišlo v malé chvíli.</p>

<p class=e-bookprozatext>Sotva princ koření vypil a na dně prsten spatřil,
vzbouřil celý zámek; nejprvnější poptávka došla ovšem na kuchaře, zdali on
koření do koflíku lil. Kuchař v domnění, že se snad do koření vlas z myšího
kožíšku dostal, nechtěl na sobě hanbu nechat, a prosil hned o odpuštění, že to
v jeho nepřítomnosti kuchtička udělala. Nyní musela kuchtička k princovi. Dosti
se zdráhala a nechtěla jít, ale služebníci ji vzali pod paždí a vedli ji do
princova pokoje. Jak tam vešla, klekla na zem a hlavu sklonila, aby neviděl
princ její postavu a nepoznal její tvář.</p>

<p class=e-bookprozatext>„Ty jsi dala prsten do koflíku?“ ptal se princ, jsa
již vzhůru, a pozorně prohlížel klečící kuchtičku.</p>

<p class=e-bookprozatext>„Milostivý pane můj,“ pravila Lada s proměněným
hlasem, „já koření do koflíku lila, ale o prstenu nevím, a byl-li tam, musel
jej někdo nevědomky do něho hodit.“</p>

<p class=e-bookprozatext>Na ten způsob zapírala Lada v jednom, a když nemohl
princ přiznání nikterak z ní vynutit, propustil ji. Lada byla ráda, že šťastně
vyvázla, poděkovala a pospíšila do kuchyně, kde vše panu kuchaři povědět
musela.</p>

<p class=e-bookprozatext>Avšak navzdor ohyzdnému kožichu pozoroval princ při
jejím odchodu ušlechtilý vzrůst, všimnul si krásného chodu a malounké nohy,
jakou obyčejně nemotorná kuchtička nemívá. Pořád mu to vrtalo v mozku, na jaký
způsob by ji mohl, sám nepozorován, viděti.</p>

<p class=e-bookprozatext>Byl způsob v tom městě, že se lidé velmi rádi koupali,
jak bohatí, tak sprostí. I v zámecké velké zahradě byly dvoje lázně, jedny královské,
druhé pro domácí čeládku, kde se dvakrát za týden od prvního do posledního
koupali. Na tu lázeň vzpomněl Hostivít nejdříve, tam byla nejlepší příležitost
podivnou kuchtičku vyzkoumat. Byl právě den koupele; tu se princ odebral tajně
do zahrady, šel hned k lázni ženské, tam udělal do zdi dírku velkosti oka a šel
zase do svého pokoje. Doktoři se křižovali, že mu bylo ráno na smrt zle a teď
že už chodí, Hostivít je ale potěšil, že ho divotvorné koření pozdravilo, z
čehož oni velkou radost měli.</p>

<p class=e-bookprozatext>Navečer, když byl čas koupání, vykradl se princ ze
zámku do zahrady, šel k lázni a schoval se do hustého křoví, kde ho nikdo
nepozoroval. Všechny ženské se koupaly dříve a nejposlednější ze všech byla
kuchtička, s kterou se žádná jiná koupat nechtěla, čemuž ona velice povděčna
byla. Jak viděl princ kuchtičku jíti, položil oko ke zdi a ledva dýchal.</p>

<p class=e-bookprozatext>Zamyšlená vstoupila Lada do lázně, a když za sebou
zamkla, svlékla nejdříve kožíšek a stála tu v prosté sukénce. Hostivítu
vstupovala krev do tváří, když viděl tu sličnou postavu, a blahé tušení se mu v
srdci rozhostilo. Ale když dala kuchtička plachetku s hlavy, tvář umyla a na
čele se jí hvězda zatřpytila, nemohl se princ déle zdržet, vykřikl: „Lado, Lado
má!“ a vyběhl ze své skrýše.</p>

<p class=e-bookprozatext>Uleknutá Lada hodila rychle kožich na sebe, plachetku
na hlavu a vyběhla ven; neboť poznala dobře hlas princův.</p>

<p class=e-bookprozatext>Ve dveřích ji potkal Hostivít, sevřel do náručí a
zamkl ústa vřelým políbením, aby nemohla déle zapírat.</p>

<p class=e-bookprozatext>„Nyní půjdem k otci, drahá,“ pravil Hostivít a chtěl
vésti Ladu do zámku, ale ona nechtěla, řkouc: „V tom oděvu nepůjdu před tvého
otce. Počkej tu malou chvilku, až se opět vrátím.“</p>

<p class=e-bookprozatext>Princ chtěl ledaco namítat, ale Lada byla již za
zahradou a utíkala k studánce jako plachá srna. Šaty našla všecky, ale závoj
scházel a hlídačky v studánce také nebylo. Než blahá nevěsta neměla kdy o tom
přemýšlet, a že už závoj nepotřebovala, nebyla jí ztráta tak bolestná. S
uzlíkem pospíšila zase zpátky do své komůrky, tam se přestrojila do královských
šatů a teprv šla k milému princovi, který ji k otci svému vedl. Kdo je potkal,
díval se jako udiven, pověděl druhému a v okamžení to bylo po celém zámku, že
našel princ krásnou paní.</p>

<p class=e-bookprozatext>Posud nebyla se Lada o svém stavu nikomu svěřila, až
teprv když byla u krále. Tím raději požehnal otec synův sňatek věda, že
princeznu z krve královské za ženu dostane.</p>

<p class=e-bookprozatext>V kuchyni se zatím pan kuchař stropu chytal a na
kuchtičku, která nepřicházela, hrozně dováděl. Tu přiběhl pro něho sloužící,
aby šel tu chvíli k princovi. Honem zahodil zástěru, vyjasnil tvář a pospíchal
nahoru. I viděl krále, prince i krásnou budoucí královnu.</p>

<p class=e-bookprozatext>„Proč přechováváš v kuchyni tak ošklivou, zapopelenou
kuchtičku?“ obořil se na něho princ.</p>

<p class=e-bookprozatext>Kuchař se lekl a začal prosit: „Ach, můj
nejmilostivější králi a pane! Já ji nechtěl vzít, ale ona tak snažně prosila o
službu, že jsem ji nemohl oslyšet; a také nemám věrnější, spěšnější a
bedlivější osoby snad ani v celé kuchyni, až na to, že nosí ten myší kožíšek,
pořád se popelí a trochu všetečně si počíná.“</p>

<p class=e-bookprozatext>„Hana tvá je pravdivá a za chválu ti děkuji, milý
kuchaři, jakož i za upřímné přechování. Za to se ti tvá kuchtička odmění.“ Tak
řekla Lada, a kuchař padna jí k nohoum, děkoval za vše a prosil za odpuštění,
neboť ji byl podle hlasu poznal. Lada ho upokojila a dala mu měšec peněz na
odslouženou. Jakmile kuchař z pokoje vyšel, již to věděli všickni, kdo byl myší
kožíšek, a strachy umírali, když pomyslili, jak to s nimi vypadne, jak se, bude
asi královna mstít. Ale ta na mstu nepomyslila.</p>

<p class=e-bookprozatext>Zasnoubení milenců bylo brzy nato; potom si sedli do
vozu a jeli k otci krásné nevěsty, by od něho také požehnání obdrželi. S bázní
vjížděla Lada do zámku a velmi se strachovala msty otcovy. Avšak darmo! Tu
samou noc, když Lada ze zámku zmizela, zjevila se nebožka královna a přísně
kárala hříšnou jeho lásku. Od té chvíle se obrátilo srdce královo, láska
nedovolená z něho zmizela a bývalá vroucí láska otcovská se v něm uhostila.
Dávno by byl již dceru hledal, kdyby mu to byla nebožka nezakázala, která sama
nad ní bděla.</p>

<p class=e-bookprozatext>S nevýslovnou radostí přijal král dceru i zetě a
jejich štěstí bylo mu útěchou.</p>

<p class=e-booknadpis2><a name="_Toc340849015">Moudrý zlatník</a></p>

<p class=e-bookprozatext>Radoš byl osmnácte let stár, když mu rodiče umřeli.
Nyní mu nezbývalo nic jiného, než jíti na službu. I pomyslil si: když musím
sloužit, půjdu do velkého města a tam se dám do služby, vždyť kus práce
zastanu. Sebral své věci a šel. Nedaleko města pozdravilo ho moudro s rozumem.
Od té chvíle prý byl tak moudrý a rozumný, jako by na vysokých školách cvičen
byl, a všecko, co do rukou vzal, muselo se mu povést.</p>

<p class=e-bookprozatext>Chodí Radoš po pěkných ulicích, a tu mu padne do oka
nádherný a skvostný krám zlatnický, v němž sedí při díle mnoho tovaryšů. To se
mu velice zalíbilo a opět si pomyslil, že nepůjde do služby, ale že se bude
učit zlatníkem. Bez rozmyslu vejde do dílny, slušně mistra pozdraví a prosí ho,
aby jej za učeníka přijal.</p>

<p class=e-bookprozatext>„Inu, já tě přijmu,“ namítal mistr, „ale tys už trochu
přestárlý na učeníka; než se vyučíš, bude ti pomalu šestadvacet. Beztoho že
chceš rok za rok?“</p>

<p class=e-bookprozatext>„Ovšem, pane mistře, já peněz žádných nemám, abych za
učení platil. Ale budete jistě se mnou spokojen a chvilky vám nezmařím,“ pravil
Radoš.</p>

<p class=e-bookprozatext>„Zůstaň tedy,“ řekl mistr, vykázal mu místo pro jeho
věci a k ležení. Když si to Radoš urovnal, hned se měl k práci jemu vykázané.
Zprvu se mu druzí tovaryši smáli, že je nemotorný učeník, ale brzy umlkli; co
vzal Radoš do ruky, to se mu podařilo, a co se jiní dvě leta učili, to uměl on
za týden. Za čtrnáct dní dělal již prsteny, náušnice a náramky tak pěkné, že se
bylo radost na ně podívat.</p>

<p class=e-bookprozatext>„Nevím,“ řekl mistr k své ženě, „co si mám o Radoši
pomyslit, má-li už za vyučenou a jen ze mne rozum táhne, anebo je narozen na
šťastné planetě?“</p>

<p class=e-bookprozatext>„Ne, tomu nevěř, že by tě byl obelhal; on je věru živá
pravda,“ zastávala mistrová učeníka, který jí po ruce byl.</p>

<p class=e-bookprozatext>Za čtyry neděle dostal za vyučenou a mistr ho měl
velmi rád. Jedenkráte šel s mistrem na procházku po městě, které bylo velké a v
němž král sídlel. Tu vidí na bráně nastrčenou lebku na špici. I ptá se mistra,
co to má znamenat, a mistr mu začal takto vypravovat:</p>

<p class=e-bookprozatext>„Náš král má jedinou dceru, pannu tak krásnou, jakž by
ji daleko pohledal. Od dvanáctého roku však nemluví, ale jestli řízením božím
anebo její vlastní vůlí, to nemohl dlouho žádný vyzkoumat. Co tu bylo lékařů a
jiných učených mužů, než žádný ji k řeči nepřipravil. Ona čte, jezdí, prochází
se, umí krásné práce, ale to vše dělá mlčky. Před třemi lety se tu vyskytla
moudrá věštkyně, která povídala, že je princezna Liběna pod kouzelnou mocí a ta
že bude tak dlouho trvat, dokud by se nenaskytl mládenec, který by ji k řeči
přivedl. I vydal král rozkaz, kdo by dceru jeho k řeči přivedl, že mu ji dá za
ženu, ať je sprostý anebo vznešený. Tu přišli všelijací lidé, kteří se u krále
hlásili a princeznu obtěžovali, ale neuzdravili. Mrzel se král velice nad tím a
princezna ještě více, protož se do svých pokojů odebrala a z nich ani vyjít nechtěla.
I poručil zase král, kdo se k němu přihlásí, že chce princeznu uzdravit, a
neučiní to ve třech dnech, že přijde o hlavu. Shon přestal, až po nějakém čase
přijel mladý pán velmi sličné postavy. Král dovolil, aby se o uzdravení
princeznino pokusil. Tři dni prý klečel před Liběnou a neustále prosil, aby k
němu jediné slovo jen promluvila, ale ona se ani nepohnula, a tak ztratil třetí
den hlavu, která je pro výstrahu zde nastrčena. Od té chvíle se žádný nehlásí,
a pátý rok již táhne, co princezna nepromluvila.“</p>

<p class=e-bookprozatext>Velice se nad tím Radoš podivil a bylo mu krásné
Liběny líto. Byl už rok u svého mistra, který ho měl jako oko v hlavě a již i
se ženou se radil, zůstane-li Radoš vždy tak hodný hoch, že si ho podrží za
vlastního, nemaje jiných dětí.</p>

<p class=e-bookprozatext>Jednoho dne přišel královský dvořenín a objednal u
mistra pro princeznu klenoty. Měly býti tak krásné, jaké posud žádný neviděl, a
z nejdražších kamenů. Mistr to přislíbil, ale když posel odešel, škrábal se za
ušima a nevěděl, jak to vyvede a kterému práci tu odevzdá.</p>

<p class=e-bookprozatext>„Copak se vám, pane mistře, přihodilo, že jste tak
truchliv?“ ptal se Radoš.</p>

<p class=e-bookprozatext>Mistr se mu svěřil.</p>

<p class=e-bookprozatext>„Nermuťte se, mistře, tu práci vezmu já sám na sebe, a
jistě že bude král se mnou spokojen.“</p>

<p class=e-bookprozatext>„A myslíš, Radoši, že dovedeš práci, kterou si já sám udělat
netroufám? Jak bych ti mohl dát tolik zlata a drahých klenotů pro zkázu?“</p>

<p class=e-bookprozatext>„Dejte mi tedy něco na zkoušku, a bude-li se vám
líbit, potom i druhé.“</p>

<p class=e-bookprozatext>Mistr byl spokojen, dal zlato a kámen, a Radoš se
pustil hned do práce. Ale jakž se divil starý zlatník, když mu přinesl Radoš
hotový prsten. Tomu nebylo roveň v celém krámu. S radostí dal mistr zlata a
diamantů s potřebu, aby i ostatní ke skvostu patřící věci zhotovil. Radoš si
dal na všem co možná záležet, a když byl hotov, udělal i stříbrnou klenotnici, a
vše do ní uspořádav, donesl mistrovi.</p>

<p class=e-bookprozatext>Když se mistr na skvost podíval, popadl Radoše okolo
krku a řekl: „Hochu, ode dneška jsi ty mistr, já ti více poroučet nemohu, neboť
jsi mne daleko přestihl.“</p>

<p class=e-bookprozatext>Byla to ale taková práce, jakouž málokdo uměl. Člověk
nevěděl, čemu se má dříve obdivovat, zdali královskému diadému, či outlému
náhrdélku, anebo skvostným náušnicem, náramkům a jiným drobnostem. To byly
nitky jako od pavouků předené a ty lupeny a kvítka jako ze země vyrostlé.</p>

<p class=e-bookprozatext>„Hochu, co ti mám za to udělat?“ ptal se mistr, celý
blažen, svého tovaryše.</p>

<p class=e-bookprozatext>„Nic jiného, jen mi dovolte, abych to směl sám králi
donésti.“</p>

<p class=e-bookprozatext>To mu mistr rád po vůli udělal, a Radoš šel do hradu
královského. Když se ohlásil, že nese králi objednaný skvost, ihned před krále
předpuštěn byl. Hluboce se poklonil a králi stříbrnou skříni podal. Sotva král
víčko otevřel, rozjasnila se jeho tvář a s patrným zalíbením se na klenoty
díval. „Nemůžeš mi povědět, mládenče, kdo tu práci dělal?“ ptal se král
přívětivě.</p>

<p class=e-bookprozatext>„Já sám, nejmilostivější králi!“ odpověděl Radoš.</p>

<p class=e-bookprozatext>„Aj, mladíku, toť jsi tak šikovný umělec, jakého jsem
posud neznal; mohu-li ti nějakou milost prokázat, tedy žádej,“ nabízel se král
Radošovi, který radostí div neplakal.</p>

<p class=e-bookprozatext>„Nejmilostivější králi! Slyšel jsem, že je každý k
princezně připuštěn, kdo se chce o to pokusit, by jí řeč navrátil. O to bych se
i já pokusiti chtěl, a proto bych žádal Vaši královskou Milost, abych k ní jíti
směl.“ Tak prosil Radoš krále, čekaje se strachem na odpověď.</p>

<p class=e-bookprozatext>„Ovšem, mladíku, že k ní jíti a o její zdraví se
pokusiti smíš, ale bylo by mi líto, kdybys to nedokázal, beztoho že víš, co tě
potom očekává?“</p>

<p class=e-bookprozatext>„Vím, nejmilostivější králi, a rád se smrti podrobím,
když to’nedokážu.“</p>

<p class=e-bookprozatext>Král zavolal svého dvořenína a poručil, aby dovedl
Radoše k princezně do pokoje a samotného jej tam nechal; tajnému znamení ale
dvořenín rozuměl, aby totiž poslouchal, co se bude díti. Vedl jej dvořenín
skrze množství pokojů až do síně, kde bylo nejináče než jako v ráji; květin,
stromů, čalounů, zlata, stříbra, koberců, všeho dost. A to vše bylo polito
temným světlem slunečním, jež malovanými okny pestré stíny na bílou, mramorovou
podlahu kladlo. V čele síně visely od stropu dolů těžké záclony, které dvořenín
polehounku rozevřel, a Radoši rukou pokynul, aby vešel.</p>

<p class=e-bookprozatext>To byl pokojík malý, skvostně, ale tak pohodlně a
ladně spořádaný, že člověku jaksi milo bylo, když do něho vkročil. Ale
nejkrásnější byla princezna Liběna. Seděla u okna a zlatem vyšívala. Ani žilka
se v té sličné tváři nepohnula, když Radoš vstoupil, ani mžikem se zřetelnice k
němu neobrátila; zdála se býti tak bez života jako obraz, co v zlatém rámci na
zdi visel a ji co malé dítě představoval. Jasným okem na ni hledě, poklonil se
Radoš před princeznou a postavil se před její obraz řka: „Rozhodni ty, obraze
krásný, krutý boj, jenž se v hradě tom vede; řezbář udělal pannu, krejčí na ni
ušil šaty, ale mluvec jí dal řeč. Komu nyní ta panna náleží?“</p>

<p class=e-bookprozatext>„Komu by náležela než mluvci, který jí dal řeč?“
promluvila princezna a opět tiše dál šila.</p>

<p class=e-bookprozatext>Radoš vyšel s poklonou z pokoje, ale dvořenín
závistivý oznámil králi, že mu princezna ani slova neodpověděla, a Radoš musel
v hradu zůstat, kdež se mu jinak dobře vedlo. Mistr nevěděl, co si má pomyslit,
když mu přinesl služebník za skvost peníze a vyřizoval, tovaryš že se teprv
třetí den vrátí.</p>

<p class=e-bookprozatext>Druhý den byl Radoš opět do princeznina pokoje uveden
a jako předešlý den postavil se před obraz a ptal se: „Rozhodni ty, obraze
krásný, krutý boj, který se v tom hradě vede. Řezbář udělal pannu, krejčí jí
ušil šaty, ale mluvec jí dal řeč. Nyní ji chce mít každý, komu náleží?“</p>

<p class=e-bookprozatext>„Včera jsem ti řekla, že patří mluvci,“ odpověděla
opět princezna.</p>

<p class=e-bookprozatext>Dvořenín, co poslouchal, nepřál to Radoši, že by mohl
býti králem, a zase řekl králi, že princezna nepromluvila. Opět byl v hradě
podržen. Než třetí den šel poslouchat král sám. Radoš vešel do pokoje a zase se
ptal obrazu: „Rozhodni ty, obraze krásný, krutý boj, který se o pannu v tomto
hradě vede. Řezbář ji udělal, krejčí jí ušil šaty, ale mluvec jí dal řeč; komu
nyní patří?“</p>

<p class=e-bookprozatext>„Po dvakrát jsem ti již řekla, že mluvci, proč se tím
nespokojíš?“ řekla Liběna a vstala od stolku. Tu skočil král do pokoje a s
pláčem dceru líbal. Nato vzal Radoše za ruku a pravil: „Mládenče, tys mne
udělal šťastným otcem a všecku radost jsi mně navrátil, staň se tedy mým synem
a králem, neboť uznávám, že jsi moudřejší nad jiné.“</p>

<p class=e-bookprozatext>„Můj nejmilostivější pane,“ odpověděl Radoš, „jak mohu
býti králem, vždyť jsem jen z nízkého rodu, nevím, jak se u dvora chovat, a
krásná princezna mne za svého manžela sotva chtít bude?“</p>

<p class=e-bookprozatext>„Tys mne tvou moudrostí z kouzelných pout vysvobodil a
já žádného jiného za manžela nechci než tebe,“ pravila Liběna a podala Radoši
ruku, kterou on vroucně políbil.</p>

<p class=e-bookprozatext>Hned se to v městě rozhlásilo, že je princezna
uzdravena a její vysvoboditel že je sprostý zlatnický tovaryš. Tu pospíchal
starý mistr do hradu, aby se přesvědčil, zdali tomu tak, a když ho Radoš s
radostí králi co svého dobrého mistra představoval, děkoval starec v duchu
Bohu, že mu takového učeníka poslal.</p>

<p class=e-bookprozatext>Za nějaký čas byla svatba a královská nevěsta se
skvěla v klenotách, které jí ženich vlastní rukou udělal. Radoš panoval moudře,
jako před ním žádný král, a lid se za něho vstávaje lehaje modlil. Měl několik
synů a každý se musel z mládí něčemu učit a žádný nedostal titul bez zásluhy.
Jestli je také moudro s rozumem pozdravilo, to se neví.</p>

<p class=e-booknadpis2><a name="_Toc340849016">O bílém hadu</a></p>

<p class=e-bookprozatext>Chudá selka šla do lesa na stlaní. Hrabe, hrabe, a tu
vidí najednou do kola stočeného bílého hada; i mohla ho snadno zabít, ale ona
by to byla pro celý svět neudělala, vždyť to byl bílý had a ten přináší štěstí.
Vzala tedy košinku, položila ji až k němu samému a myslila si, kdyby bylo
možná, že by ho hráběmi do koše smýkla a s sebou domů odnesla. A hle, ono se to
jak náleží podařilo; had vklouzl do koše a do stlaní se zahrabal. S radostí
nesla ho selka domů, a sotva do dveří vkročila, vypravovala muži, že si přináší
štěstí. Muž vzal čistou košinku, položil vedle ní podušku a potom hada ze
stlaní vyndal, na podušku položil a postavil na pec. Od každého jídla, co na
stůl přišlo, dostal také had na misku a oba se o nalezence starali jako o vlastní
dítě, jež ale neměli. Co byl v domě, šlo jim také opravdu všecko dle vůle, a
brzy si z nouze pomohli.</p>

<p class=e-bookprozatext>Již měli hada pět let, tu se jednoho dne ozve při
snídaní s pece hlas: „Táto, když jste si mě vzal na starost, tak mě musíte také
oženit.“</p>

<p class=e-bookprozatext>„Nu, pro mne, já tě ožením,“ odpověděl sedlák, který
si pomyslil, že to hadův hlas. „Ale kteroupak bys rád?“ „Žádnou jinou než Bělu,
dceru knížete,“ odpověděl had, „jen tam hned jděte a namluvte mi ji.“</p>

<p class=e-bookprozatext>Sedlák se po snídaní ustrojil do svátečních šatů a šel
namlouvat nevěstu pro hada.</p>

<p class=e-bookprozatext>„Ale muži,“ řekla venku selka, „kněžna si ho nebude
chtít vzít.“</p>

<p class=e-bookprozatext>„Ať dělá co chce, já mu to po vůli udělat musím, sice
by se nám pomstil,” řekl sedlák a ubíral se’bez dalších řečí k městu, kde
přebýval kníže, jehož dcera byla krásná Běla.</p>

<p class=e-bookprozatext>Když přišel do zámku, dal se u knížete ohlásit a v
malém okamžení byl veden od služebníka do velké síně, kde seděl kníže, jeho
choť a krásná Běla, jejich dceruška. Sedlák se knížeti poklonil a beze všeho
ostýchání poselství vyřídil.</p>

<p class=e-bookprozatext>Kníže se zamyslil, kněžna se lekla, ale Běla, která u
okna seděla a předla (tenkráte přádávaly ještě i knížecí dcery), zasmála se a
řekla: „Vyřiď tvému synu, bílému hadu, že si ho vezmu, když přijede na svatbu
po zlaté silnici, na granátovém voze se stříbrnými koly a s diamantovými
zákolníky. Zapřaženo musí být čtvero bílých koní s perlovým náčiním. Když tak
přijede, bude svatba.“</p>

<p class=e-bookprozatext>Sedlák si myslil, že to syn jeho nedokáže, než
poděkoval knížecí dceři za odpověď a šel domů.</p>

<p class=e-bookprozatext>Přijda do sednice, řekl hadu, co mu Běla odpověděla.
„Děkuju ti, tatíčku, za vyřízenou,“ pravil had, „ráno se s mamičkou ustrojte,
pojedem na oddavky.“</p>

<p class=e-bookprozatext>Sedlák maje pevnou důvěru v slova hadova, opravdu se
na ráno přichystal. Sotva Pánbůh den dal, vstala selka a chystala snídaní. Po
snídaní, když se ustrojili, zaslechnou řechtot koní, a když vykouknou okénkem
ven, vidí na dvoře granátový vůz se stříbrnými koly a s diamantovými zákolníky,
zapřaženo je čtvero bílých koní jak labutí s perlovým náčiním. Všecko bylo tak
krásné a tak se to lesklo, až oči pocházely. Sedlák vzal hada s košem, a když
vyšli na dvůr, chtěla selka dozadu na vůz vlézt, protože byl vnitřek samé zlaté
polštáře. Ale had povídal: „Mamičko, kampak myslíte? Sedněte si jen na ty
polštáře a mne položte vedle sebe. Tatíček nás poveze.“</p>

<p class=e-bookprozatext>Tu teprv selka poslechla a na pěkné podušky sedla,
položíc hada s košem vedle sebe. Sedlák vylezl na kozlík, vzal do ruky vodidla,
a již jeli. Za dvorem se začala zlatá silnice a po takové šlo to až do zámku.
Běla se dívala oknem, a když viděla, že jede had opravdu po zlaté silnici na
granátovém voze, musila se strojit do svatebních šatů. Matka plakala, otec jí
lál, že však tomu chtěla, musela mlčet. Ženich přijel, přijeli hosté a svatba
se slavila v zeleném háji. Pili, jedli, byli veselí, jen nevěsta plakala a ženich
tiše ležel na bílých poduškách. Přišla noc, nevěsta musela jít do svatební
komory s ženichem spat. Zahrabala se do kyprých podušek a pokryvku stáhla
strachem a hrůzou až přes hlavu.</p>

<p class=e-bookprozatext>Tu prosí ženich: „Bělinko, prosím tě, obrať se ke
mně!“ Hlas jeho byl tak měkký, lahodný a pohnutlivý, že Běla jinak nemohla než
pokrývku s očí stáhnout a k hadu se obrátit. Ten prosí zase: „Bělinko moje,
prosím tě, obejmi mne!“ Běla se třásla, ale obejmula ho.</p>

<p class=e-bookprozatext>Tu prosí po třetí: „Bělinko, ženo drahá, polib mne!“ S
hrůzou zamhouřila Běla oči a políbila hada. V tom okamžení cítí se v náručí, a
když oči otevře, potká se oko její s láskyplným zrakem krásného muže.</p>

<p class=e-bookprozatext>Ráno když se mladí manželé probudili, chtěl muž hadí
kůži zase na sebe oblékat, ale Běla ho prosila, aby to nečinil a s ní raději v
své postavě mezi hosti šel a rodičům se ukázal.</p>

<p class=e-bookprozatext>Odpověděl jí na to muž: „Vidíš, Bělo, já jsem
okouzlen, a kdybych tu hadí kůži na sobě neměl a ona se mi někde ztratila,
musel bych v tom okamžení od tebe pryč, a ty bys byla od té chvíle nesmírnými
bolestmi trápena, a snad bychom se do smrti více neshledali. Proto si toho ani
nežádej, chceš-li se mnou ještě déle žíti.“</p>

<p class=e-bookprozatext>„Nestarej se, srdce moje, já tu kůži někam schovám,
kde ji žádný nenajde a odkud se neztratí. Jen ji, prosím tě, na sebe neber.“</p>

<p class=e-bookprozatext>Mladý muž miloval svou Bělu z celé duše své; nechal se
tedy lehko přemluvit a hadí kůži jí odevzdal. Běla ji dala zatím pod podušku a
honem se ustrojila, nemohouc se dočkat, co řeknou rodiče a hosté, až si přivede
tak hezkého muže.</p>

<p class=e-bookprozatext>Právě seděli všickni u stolu, kníže s kněžnou, sedlák
se selkou, a jen nahoře bylo místo ponecháno pro nevěstu a pro ženicha. Tu se
dvéře otevrou a do nich vkročí Běla s mužem krásným, že mu nebylo daleko široko
roveň. Kníže a kněžna ho líbali a sedlák i selka mu tiskli ruce, pravíte mezi
sebou: „My věděli, že si na něm štěstí dochováme.“ Nyní byli svatebníci teprv
hodně veselí, jenže to dlouho netrvalo. Najednou cítí Běla horké políbení na
levém líčku, slyší bolný vzdech a ženich byl ten tam. Žádný nevěděl, co se to
stalo, a každý zůstal na svém místě sedět jako omráčený. Jediná nevěsta tušila,
co se stalo, vyskočila, běžela do komory, prohledala postel, ale kůže se
ztratila a nebyla nikde k nalezení. Tu teprv si Běla vlasy s hlavy trhala,
naříkala a bědovala, že je příčinou svého neštěstí. K tomu cítila v srdci
takovou bolest, takovou ouzkost, že z místa na místo běhala a nikde pokoje
nenalezla. Nemohouc to déle vydržet, oblekla na sebe poutnický šat, svěřila
rodičům, co ji trápí, a rozžehnavši se s nimi, šla do světa hledat svého
ztraceného muže.</p>

<p class=e-bookprozatext>Chodila se svou bolestí dlouho po světě, schodila si
nohy do krve, vyplakala tvář do bleda, a přece nenašla svého miláčka.
Jedenkráte přijde k malé studánce, nad níž byla rozvěšená velká vrba, která
jako prostovlasá děva, když se do řeky na svůj obraz dívá, v malé studánce se
zhlížela. Dlouhé, tenké větve visely jí od hlavy dolů jako pletence vlasů. Pod
tu vrbu sedla Běla a usnula. I cítí, jako by ji někdo vzal za ruku, a když se
probudí, vidí před sebou paní celou bílou, ale tváře tak spanilé, že se nemohla
na ni dost vynadívat, a neustále přemejšlela, kde jí podobnou již byla viděla.</p>

<p class=e-bookprozatext>„Vstaň, dcero má, a poslechni, co tobě řeknu,“ pravila
paní k Běle.</p>

<p class=e-bookprozatext>Běla sedla vedle paní, ale divně jí to projelo srdce,
neboť bylo jí, jako by slyšela hlas svého muže.</p>

<p class=e-bookprozatext>„Věz, že jsem matka tvého ztraceného muže; moje obydlí
je v této vrbě, ale mé království je rozsáhlé a bohatství veliké. Já musela
svého syna od sebe pustit a umínila si, že ho udělám králem na zemi. Nemohla
jsem jej však na zemi chránit, an moje moc tak daleko nedosahuje, a on od zlé
čarodějnice zaklen byl v bílého hada. Sedlák ho vzal do svého domu a tvoje
láska jej kouzla zbavila. Nikdy by se byl od tebe neodloučil, kdybys ho nebyla
přinutila hadí kůži svléknout. Čarodějnice toho opět použila a kůži, kterou jsi
zapomněla pod poduškou, vzala a spálila. Tu chvíli octnul se princ v svém
království, které jsem mu dala, přitom ale ztratil pamět a vzal si jinou paní,
kterou nemiluje a lid rád nemá. Město, kde bydlí, není daleko odtud, a miluješ-li
syna mého opravdu, dám ti radu, jak bys opět k němu přijít mohla.“ „O matko!“
řekla Běla a slze jí tekly po tvářích. „Ty pravíš, zdali ho miluji? Pro koho
snáším tolik bolestí? Pro koho chodím po světě zarmoucená až k smrti? Kdybych
nedoufala, že ho přece někde najdu, dávno bych si smrt byla udělala. Ale co,
nebudu-li se mu líbit, jsouc tak ztrápená, bledá a umořená?“</p>

<p class=e-bookprozatext>„O to se nestarej, dcero má, to se nestane,“ těšila ji
paní. „Nejdříve se vykoupej v této studánce a potom udělej, co ti povím.“</p>

<p class=e-bookprozatext>Nato paní ve vrbě zmizela a Běla se koupala. Ale jak
užasla, když se ve vodě zhlížela a spatřila na sobě tu krásu, jakou měla v den
svatební! Opět se paní vrátila, dala Běle jiný šat, a když se tato do něho
ustrojila, podala jí ještě zlatou přeslici, na jejímž kuželi byl hedvábný len
perlami otočen, k tomu stříbrné vřetánko s diamantovým přeslenem a řekla:</p>

<p class=e-bookprozatext>„S tím sedneš na náměstí a budeš přísti; královna
půjde kolem a bude to chtít koupit, ty jí to ale nedávej za žádné peníze, až
přivolí, že ti daruje, co si od ní vyprosíš. Zejtra přijď opět sem.“</p>

<p class=e-bookprozatext>Běla poděkovala laskavé matce a šla s radostí do
města. Na náměstí se posadila mezi jiné prodavačky, postavila vedle sebe
přeslici a začala příst. Lidé se sbíhali a nevěděli, nač mají dříve hledět,
zdali na krásnou přadlenu, anebo na její přeslici a vřetánko. Tu se táhne po
městě, jako pávice, hrdá královna, a když vidí lidi stát v kupě, pošle svého
panoše, aby se šel podívat, co tam nového. Panoš se vrátil a vypravoval
královně, co viděl. Všetečná královna přistoupila také blíže, a když spatřila
zlatou přeslici, stříbrné vřetánko s diamantovým přeslenem, hned se jí toho
zachtělo. Ptala se přadleny, není-li to na prodej. Ale přadlena že ne.</p>

<p class=e-bookprozatext>„Dám ti peněz za to, co budeš chtít,“ řekla zase
královna.</p>

<p class=e-bookprozatext>„To není za žádné peníze, milostivá královno!“
odpověděla přadlena.</p>

<p class=e-bookprozatext>„Co tedy za to žádáš?“</p>

<p class=e-bookprozatext>„Nechte mne jednou s králem spát, a je to všecko
vaše,“ pravila přadlena a očekávala s nedočkavostí odpověď.</p>

<p class=e-bookprozatext>Chvíli se královna rozmejšlela, potom jako by se na
něčem ustanovila, řekla: „Buď si tedy, večer přijď na hrad.“</p>

<p class=e-bookprozatext>Nato odevzdala Běla královně zlatou přeslici a
stříbrné vřetánko a potom čekala s touhou, až slunce zajde, by směla jíti na
hrad.</p>

<p class=e-bookprozatext>Byl večer a ona pospíchala k hradu. Sloužící ji pustili
hned ke královně, kteráž vzala Bělu mlčky za ruku a skrze několik pokojů ji
dovedla do královské ložnice. Král již spal; dlouho se dívala ztrápená žena do
milené jeho tváře, ale potom se tiše sehnula a políbila jeho ústa, oči a čelo.
Než král se neprobudil, ani když ho těmi nejsladšími slovy volala, ani když
naříkajíc slzami lože kropila. Byl den, ona musela pryč, a od krále jediného
slova neslyšela. Smutná přišla k vrbě, kde ji paní očekávala.</p>

<p class=e-bookprozatext>„Neplač, dcero, a nezoufej,“ pravila k ní; „ono se ti
jistě po druhé podaří. Zde máš košíček květin, sedni opět na náměstí a dělej
věnec; královna ho bude zase chtít, ale nesmíš jí ho dát, leda by ti udělala,
co si od ní vyprosíš.“</p>

<p class=e-bookprozatext>Běla vzala košík ze zlatých proutků upletený a s
podivením se dívala na květiny. Listy a stopky byly ze zlata a stříbra a květy
z barevného drahého kamení. Co svět světem stojí, takového kvítí na něm
nevyrostlo! – S novou nadějí ubírala se ubohá žena k městu, opět se na předešlé
místo usadila a začala vít věnec. Bylo-li první den diváků, bylo jich druhý den
jednou tolik a královna mezi nimi. Jisto že se jí zachtělo drahého věnce ještě
více než zlaté přeslice; hned se ptala zase květinářky, co žádá za ten věnec.</p>

<p class=e-bookprozatext>„Milostivá královno! Za peníze není, jestli mne
necháte ale s králem spát, dám vám ho.“</p>

<p class=e-bookprozatext>Bez rozmejšlení svolila královna a Bělu na večer do
hradu objednala. Ubohá prosila bohy, aby alespoň jedno slovo s miláčkem svým
promluvit mohla; ale když přišla do hradu a královna ji do ložnice královy
dovedla, spal král jako předešlou noc a ani líbání, ani nářek a prosby nebyly s
to, aby jej z tvrdého spánku probudily.</p>

<p class=e-bookprozatext>Zarmoucenější než předešlý den šla Běla k bílé paní,
jejížto laskavá slova ji poněkud potěšila. Chvíli ji nechala matka odpočinout,
pak jí položila do klína drahý kment jako ze zlaté pavučiny utkaný a drahými
perlami vyšívaný a řekla: „Ty šaty vezmi na sebe a posaď se navečer k hradu.
Královna tě uvidí a opět je bude chtít. Snad se ti tenkráte poštěstí, čeho si
žádáš. Ale třeba bys svého cíle došla, nezapomeň ani ty, ani muž tvůj na tuto
vrbu; mějte ji vždy v uctivosti a dobře se vám povede; neboť, dokud bude strom
ten zelený, bude vás matka od zlého chránit.“ Po těch slovech políbila paní
Bělu na čelo a ztratila se.</p>

<p class=e-bookprozatext>S večerem seděla již Běla u hradu a za malou chvilku
šla tudy královna se svou pannou. O jak by nebyla zatoužila po skvostných
šatech, když byla tak tuze chtivá. Běla je však jináče nedala, než za jednu noc
s králem. Královna jí to ihned dovolila a v srdci se bláhové děvečce vysmála.</p>

<p class=e-bookprozatext>Komorník králův spával vedle královské ložnice, v níž
slyšel po dvě noci usedavý pláč a vzdychání; i nemohl si to nijak vysvětlit a
umínil si, že se krále na to zeptá. To také třetí den udělal; král se tomu
velice podivil, ale nechtěl tomu naprosto věřit. Konečně když se na to komorník
zapřisáhl, zamyslil se král a celý den o tom rozjímal. I vzpomněl si najednou,
že mu již po dva dni královna sama večerní nápoj strojívá a k pití jej nutí. To
mu bylo jaksi podezřelé, i uzavřel při sobě, že si dá večer dobrý pozor. Tak
jako oba ty večery přinesla královna po třetí sama koflík s nápojem, král ale
pořád otálel a najednou zvolal: „Neslyšíš nic? Mně se zdá, že je na hradě
hrozný křik?“</p>

<p class=e-bookprozatext>Královna přiskočila k oknu a král vlil zatím nápoj za
ňadra a šťastně královnu ošidil. Nato šel do své ložnice, dychtiv, co se bude
dále díti. Nedlouho potom otevřely se dvéře, královna přišla až k loži; vidouc
ale, že král spí, tiše odešla, přivedla do ložnice Bělu a dveře za ní opět
zavřela. Od stropu dolů visela alabastrová lampa a bledou září osvětlovala tichou
komnatu.</p>

<p class=e-bookprozatext>Král pootevřel malounko víčka, když ale tak krásnou
paní, jížto nepoznal, k sobě přicházeti viděl, zamhouřil je zase a poslouchal,
co bude říkat.</p>

<p class=e-bookprozatext>„Ach, naposled již k tobě přicházím, manžele můj
drahý,“ šeptala Běla hlasem tak bolestným, že se králi srdce zachvělo. „Jestli
mne i tenkráte oslyšíš, musím s mou bolestí od tebe a smrtí zahynu. Jen jednou
pohledni na tvou Bělu, jen jediné slovo k ní promluv, miláčku můj!“ Tak šeptala
a políbila vroucně ústa králova.</p>

<p class=e-bookprozatext>Tenkráte neprosila nadarmo! Jako první laskavé
políbení Bělinčino kouzelné vazby jeho svléklo, jimiž tělo jeho spoutáno bylo,
tak strhlo i nyní tuhou roušku, jíž mysl jeho zakryta byla, že nepoznal hned
milenou ženu svou. Kdo by se ptal, jestli byli manželé rádi, že se našli?</p>

<p class=e-bookprozatext>Ráno přišla královna pro Bělu, ale zůstala omráčena
státi, vidouc ji v náruči králově. Jako vzteklá saně chtěla se na ni vrhnout,
ale král dosáhl meče a jedním rázem odměnil zlé ženě za všecko.</p>

<p class=e-bookprozatext>Nejprvnější cesta manželů byla k vrbě, kde děkovali
neviditelné matce za její lásku, a vrba se zachvěla, studánka zašuměla, jako by
vzdechly bolestně nad tím, že odpovědět nesmějí. Druhá cesta byla k Bělinčiným
rodičům, kteří své děti znova narozené k srdci přitiskli. Prodali knížetství a
šli s dcerou, ale sedlák a selka také v samotě nezůstali, ti šli též se synem,
kterého si vychovali.</p>

<p class=e-bookprozatext>Do smrti jim zůstala vrba u studánky svatou a Běla
nepředla na jiné vřetánko než na stříbrné s diamantovým přeslenem.</p>

<p class=e-booknadpis2><a name="_Toc340849017">Vděčné zvířátka</a></p>

<p class=e-bookprozatext>Byla jedna vdova, ta měla dvě dcery, Dorlu a Lenku.
Dorla byla vlastní, Lenka ale nevlastní její dítě. Nebohá Lenka byla maceše sůl
v očích, která se s ní vadila, kdykoliv se na ni podívala. Dorotku měla zato
jako zlato a nic na ni nedopustila. Pro dílo byla Lenka; ta ačkoliv mnohem
slabší než líná Dorota, musela přece všecko zastat. Za to nedostala nic jiného,
než jednou za rok obnošené šaty od nevlídné škarohledé sestry a denně trochu
zbytků od jídla. Kdo je od zbytků netloustne. To zkusila Lenka nejlépe. Ve dne
v noci prosila Boha, aby v tom nějaký prostředek učinil. Avšak sama Dorla
udělala nejdříve konec. Začal za ní chodit ženich, ale když poznal Lenku,
zalíbila se mu více než Dorla, a on říkal matce o tu. Dorla začala dovádět až
strach a hrozila matce, nedá-li Lenku tu chvíli z domu, že buď sebe nebo ji
zabije. Jakpak by se to mohlo stát, aby byla matka svému miláčkovi dala
ublížit? To, to. Hned upekla z polovic mouky a z polovic popele hnětanku, a
když byla upečena, dala ji Lence a vyhnala nebohého sirotka z domu. Žádný jí
nepodal ruku, žádný jí neudělal na rozloučenou křížek, jen bílá holubička za ní
vyletěla a vznesla se k modré obloze a černý havran usedl na střechu.</p>

<p class=e-bookprozatext>Když šla Lenka kousek cesty, myslila si: „Kam se nyní
já ubohá v tom velkém světě obrátím?“ I vzala hnětanku, kulila ji před sebou a
umínila si, na kterou stranu se pokulí, na tu stranu že půjde. Hnětanka se
kulila napravo, a v tu stranu Lenka zamířila. Bylo poledne, když přišla k
osamělé chaloupce; vešla dovnitř, on tam žádný, jen kočička a pejsek seděli na
lavici u kamen. I myslila si Lenka, že snad někdo přijde a že počká a bude
prosit, aby jí dobré duše pověděly cestu, neboť byl blízko les, skrze nějž se
jíti bála. Sedla tedy na lavici k těm zvířátkům a vytáhla z klína hnětanku.
Dost špatný to oběd, ale Lenka nebyla na dobré jídla zvyklá, k tomu měla hlad,
a protož s chutí hnětanku přelomila. Začne jíst; tu se na ni podívá kočička a
začne mňoukat: „Mňou, mňou, panno, dej kousek.“</p>

<p class=e-bookprozatext>Lenka honem kus ulomila a kočičce podala: „Tu máš,
chudinko; trápí tě hlad, viď? No jez, jez, však já mám ještě dost.“</p>

<p class=e-bookprozatext>A sotvaže dává druhý kousek do huby, začne pejsek:
„Haf, haf, panno, dej kousek.“</p>

<p class=e-bookprozatext>Zase ulomila Lenka takový kus, že jí skoro nic
nezůstalo, a pejskovi ho dala. „Vidíš, vidíš, já na tě nekoukla; vy jste měli
asi hlad? No tak se jen najezte, však on mne Pánbůh o hladu nenechá.“</p>

<p class=e-bookprozatext>Přitom hladila hezké zvířátka a kousek, co jí zbyl,
jim ještě rozdělila. Před chaloupkou byla studánka a z té se Lenka napila. Tu
přišla zase kočička i psík a prosili, aby jim dala panna pít. A Lenka nabrala
do dlaní vody, podala jim a oni se napili. Nato šla zase do sednice, sedla na
lavici a čekala, brzo-li někdo přijde. Najednou se dvéře otevrou a do sednice
se přivalí ošklivé zvíře, jako medvěd veliké. Přivalí se až k Lence a zabručí:
„Panno, dej mne na lavici.“</p>

<p class=e-bookprozatext>Lenka se lekla a ouzkostně se ptá kočičky a pejska:
„Kočičko a pejsku, mám to udělat?“</p>

<p class=e-bookprozatext>„Udělej, panno, dobře pro tebe,“ odpověděly obě
zvířátka.</p>

<p class=e-bookprozatext>Lenka vzala to ošklivé zvíře do náručí a položila je
na lavici. Nyní si poručilo, aby mu umyla panna nohy.</p>

<p class=e-bookprozatext>„Kočičko, pejsku, mám to udělat?” ptá se opět Lenka.</p>

<p class=e-bookprozatext>„Udělej, panno, dobře uděláš,“ odpověděly zvířátka.</p>

<p class=e-bookprozatext>Nato si poručilo zvíře, aby je položila Lenka do lože;
ta se ptala zase zvířátek o radu, a když jí řekly, aby i to udělala, položila
zvíře do bílého lože.</p>

<p class=e-bookprozatext>„Panno, lehni si ke mně,“ zabručela opět potvora.
Lenka se zarazila a zase se ptá svých dvou rádců, má-li to udělat?</p>

<p class=e-bookprozatext>„Udělej, panno, šťastná budeš,“ odpověděli tito.</p>

<p class=e-bookprozatext>Lenka se pomodlila, spánembohem si vedle zvířete lehla
a brzy usnula. Ráno když se probudila, myslila, že snad ještě spí a že se jí
jen něco zdá, neboť viděla nad sebou zlaté nebesa a hedvábné spony a vedle sebe
sličného mládence. Rozhrne záclonu a vidí překrásný pokoj a za ním řadu jiných,
též takových. Neví, co se to děje, a celá omámená obrátí tváře zarděné k
mládenci.</p>

<p class=e-bookprozatext>Ten se usměje a praví: „Divíš se, panno, kde jsi?
Nediv se, já ti to hned povím. Hleď, já byl od zlé čarodějnice zaklen v ošklivé
zvíře s celým svým knížecím dvorem; jenom panna nevinná mohla mne laskavou
službou vysvobodit. A tos byla ty, Lenko milá. Nyní jsem zase kníže, mám zem i
poddané a tebe si vezmu za ženu, na poděkování, že jsi mne vysvobodila.“</p>

<p class=e-bookprozatext>Lenka se nezdráhala býti ženou krásného mládence.</p>

<p class=e-bookprozatext>I dověděla se zlá macecha s druhou dcerou, jaké štěstí
Lenku potkalo, ale na jaký způsob k němu přišla, to žádný nevěděl. I řekla
Dorla jednou: „Matko, já se nebudu vdávat a půjdu raději do světa. Já jsem
mnohem hezčí než Lenka, a když ona knížete dostala, mohu já na svou krásu
dostat krále.“</p>

<p class=e-bookprozatext>Matka k tomu svolila a upekla na cestu hnětanku z bílé
mouky, plnou rozinek a mandlí. Dorla si svázala šaty, vzala peníze a hnětanku a
s pláčem od matky se loučila. I přišla k té samé osamělé chaloupce, a když do
ní vešla, seděla u kamen na lavici kočička a pejsek; ostatně neviděla ani živou
duši v celé sednici. Sedla také ke kamnům, rozlomila hnětanku a začala vybírat
nejdříve rozinky. Tu začne kočička: „Mňou, mňou, panno, dej kousek.“</p>

<p class=e-bookprozatext>„Jdi mi s očí, otrape, pro tebe to nemám,“ tak se
obořila Dorla na kočičku a odstrčila ji od sebe.</p>

<p class=e-bookprozatext>Zase ulomí druhý kousek, tu začne pejsek: „Haf, haf,
panno, dej kousek.“</p>

<p class=e-bookprozatext>Ale Dorla se na něho zle osopila: „Pro vás, morousové,
jsem to přinesla, kliďte se.“</p>

<p class=e-bookprozatext>Po jídle šla ke studánce pro vodu. Zvířátka běžely za
ní a prosily ji o trochu vody, ale ona je nohou kopla a šla zase do sednice. V
malém okamžení se přivalí ošklivé zvíře podobné medvědu. Valí se až k nohoum
strachem trnoucí Dorly a zabručí: „Panno, dej mne na lavici.“</p>

<p class=e-bookprozatext>Ale Dorla si nevěděla rady, co má dělat. Za jedno se
nechtěla zvířete dotknout a za druhé měla přece trochu strachu před ním. I ptá
se kočičky a pejska: „Kočičko, pejsku, mám to udělat?“</p>

<p class=e-bookprozatext>Ale zvířátka odpověděly: „Sama jedla, sama pila, sama
sobě radu dej.“</p>

<p class=e-bookprozatext>Když Dorla dlouho neodpovídala, zabručelo zvíře zase:
„Panno, dej mne na lavici.“</p>

<p class=e-bookprozatext>Než Dorla hodila hubou, vstala s lavice a řekla: „Nač
bych se s tebou pachtila? Lez samo na lavici, co mi do tebe?“ Po těch slovích
chtěla ze dveří, ale strhl se vichr, zvíře se proměnilo v čerta, a ten popadl
Dorlu do náručí a letěl s ní do povětří. Kočička a pejsek se proměnili v
holubičky a odletěli do nebe. Byli to andělé, které Pánbůh s nebe poslal, aby
zlou sestru zkoušeli, ale když viděl, že není k napravení zatvrzelé její srdce,
poslal pro ni čerta. Když se to matka její dověděla, dala se na pokání. Lence se
vedlo do smrti dobře, a když umřela, byla ode všech oplakána.</p>

<p class=e-booknadpis2><a name="_Toc340849018">Potrestaná pýcha</a></p>

<p class=e-bookprozatext>Na hrad královský byli povoláni malíři, aby vymalovali
podobiznu krále Miroslava. Mladý ten král byl by se rád oženil. Mezi mnohými
obrazy, které od princezen a kněžen dostal, byla jedna takové krásy, že pro ni
Miroslav od prvního pohlédnutí milostí zahořel a žádnou jinou za královnu sobě
zvoliti nechtěl. Proto se dával teď malovat, by jí obraz svůj poslati a spolu o
její ruku žádati mohl. Malíři se sešli a král jim pravil takto: „Slovutní
pánové a mistři! Dal jsem vás proto svolati, aby mne každý jednou vymaloval.
Nechci však, abyste mi krásy přidávali, spíše si nechám líbit, bude-li obraz
škaredější, než je moje tvář.“</p>

<p class=e-bookprozatext>„Nač tobě, pane a králi náš, krásy dodávat?“ pravili
umělci, „my budeme rádi, když štětec náš s to bude, aby skutečnost vyobrazil.“</p>

<p class=e-bookprozatext>Chutě se pustili malíři do práce a v krátkém čase bylo
několik podobizen králových v pěkné síni postaveno a král se svou radou přišel
je prohlížet, která ze všech by se nejlépe k poslání hodila.</p>

<p class=e-bookprozatext>„Já myslím, milostivý králi,“ řekl dvořenín, „že vaše
tvář všecky ty podobizny předčí, neboť se mi nezdá ani jedna z těchto všech
býti docela taková, jako je tvář Vaší Milosti.“</p>

<p class=e-bookprozatext>„Nechtěl jsem ani, abych byl dobře trefen. Myslím, že
se princezna hněvat nebude, když budu skutečně o něco hezčí než na obraze.“</p>

<p class=e-bookprozatext>V tom domnění vybral také obraz, který se mu nejméně
líbil, dal ho do zlatého rámu s drahými kameny vsadit a poslal své nejprvnější
dvořeníny s velkým komonstvem a dary k otci krásné princezny, aby o její ruku
žádali.</p>

<p class=e-bookprozatext>S nevýslovnou toužebností očekával jich návrat. Za
nějaký týhoden přišli ovšem, ale všickni byli smutni a mrzuti, takže Miroslav
nic potěšitelného z úst jejich neočekával.</p>

<p class=e-bookprozatext>„Pane a králi náš!“ řekli vyslancové, když před krále
předstoupili, „neslýchaná jest ta urážka, která se nám stala, a bojíme se Vaší
Milosti vše vyjevit.“</p>

<p class=e-bookprozatext>„Jen mluvte, ať je to cokoliv.“</p>

<p class=e-bookprozatext>„Od krále jsme byli vlídně a hostinně přijati a celý
dvůr byl potěšen, že Vaše královská Milost princeznu Krasomilu za paní míti
chce. Druhý den jsme šli k princezně s poklonou; žádnému nebylo ještě dopřáno
ruky její se dotknouti, a tudy i my toliko lem roucha jejího políbiti jsme
museli. Pohrdlivě pohlédla na obraz Vaší Milosti a nám ho zpátky podávajíc
řekla: „Král zde vyobrazený není hoden, aby mi obuv mou zavazoval.’</p>

<p class=e-bookprozatext>Krev nás hanbou pálila, ale starý král nás prosil,
abychom pravou příčinu zamlčeli, že on sám mnoho od své dcery zkusí, ale že se
to dá vše snad napravit a princezna že musí přece svolit. Avšak se nám taková
královna nezdála býti pravou matkou svých poddaných, a my raději odjeli,
nedbajíce na nic.“</p>

<p class=e-bookprozatext>„To bylo nejmoudřejší, jsem docela s jednáním
spokojen. O ostatní se postarám sám,“ odpověděl král, ale líce mu hořely hněvem
nad pyšnou pannou. Dlouho přemýšlel, co má nyní dělat, až konečně bystrý jeho
rozum cestu našel, po níž kráčeti se mu zdálo býti nejradněji. Zavolal svého
starého radu a správce a tomu jedinému svůj záměr svěřil, kterýž od něho
schválen byl.</p>

<p class=e-bookprozatext>Druhý den se to v hradu jen rojilo, neboť se chystal
král na cestu, správu země odevzdal svým radám a hrad starému správci. Třetí
den odejel. Na pomezí svého království poslal všecku svou družinu se vším všudy
nazpátek, a vezma jen něco šatstva a peněz, šel samojediný dále.</p>

<p class=e-bookprozatext>Byl krásný jarní den a princezna Krasomila se
procházela po zahradě. Krásná byla arci, jako bohyně Lada, ale tvář její byla
růže bez vůně, zahrada nerozhřátá paprsky slunečními. A přece měla v duši jemný
cit, neboť často nad neštěstím chudého zaplakala a hojné almužny dávala; než
blíže k ní žádný žebrák přistoupiti nesměl, aby se jí špinavou svou rukou
nedotknul. Množství vladařů se již o její ruku ucházelo, ona však každým
pohrdla. Její myšlénky měly perutě orličí a rády by se až k slunci byly
vznesly. Starý král ji často káral a hrozil přílišné hrdosti trestem božím. Na
to mu ale odpovídala: „Můj ženich se musí krásou, vznešeností, uměním a
šlechetností nad jiné skvíti, sice nikdy mým nebude.“</p>

<p class=e-bookprozatext>Když se tak v zahradě prochází, vejde k ní otec a
praví: „Dcero moje, já jsem přijal do služby mladého muže a udělal ho vrchním
zahradníkem. Ale zdá se mi k tomu úřadu příliš učeným býti: on se zná tak dobře
v zahradnictví jako v literním umění, v tom jako v hudbě, takže jsem nad ním až
ustrnul a s radostí jej na svůj dvůr přijal. Tak učeného muže nemáme. Co
míníš?“</p>

<p class=e-bookprozatext>„Nemohu nic říci, protože jsem ho neviděla. Ale
myslím, že jsi, otče, dobře udělal, neboť takový muž je při dvoře jako drahý
klenot. Je-li v hudbě opravdu tak cvičen, jak povídáš, a jinak člověk mravů
ušlechtilých, mohl by mne doučit na harfu; nerada pohřešuji zemřelého učitele
svého. Pošli tedy pro cizince.“</p>

<p class=e-bookprozatext>Král byl k tomu ochoten a princezna vešla do letní
síně, do níž v malém okamžení Míroslav vstoupil. „Nejhlubší poklonu skládám k
vašim nohoum, milostivá paní, a čekám na vaše rozkazy,“ řekl Míroslav, poníživ
hlavu k jejím nohoum, a políbil lem drahého roucha, při čemž pohleděl k
princezně okem, s jakýmž se ona posud nebyla potkala. Zarděla se hrdá panna a
upřela zrak na růži, kterouž si před chvílí v zahradě utrhla. Nenadála se, jaké
neštěstí jí z poupěte teprv rozvitého nastane. V tom sladkém loži, jako v
růžových plénkách zavité, sedělo zlé bůže s napjatým lukem, na němž byl šíp v
nejjedovatějším jedu omočený, a jakmile se Krasomila do osudné růže podívala,
bůže spustilo a ona cítila bolest v srdci, proti níž žádných léků není.</p>

<p class=e-bookprozatext>„Jaké vaše jméno?“ ptala se hlasem přívětivým po
chvíli Míroslava.</p>

<p class=e-bookprozatext>„Míroslav,“ odpověděl onen.</p>

<p class=e-bookprozatext>„Otec mi řekl, Míroslave, že se znáte v hudbě, a já si
již dávno přála míti učitele, který by mne na harfu hráti doučil. Velký vděk by
se mi stal, kdybyste vy místo mého zemřelého učitele nastoupil.“</p>

<p class=e-bookprozatext>„Bude-li moje skrovné umění s to, aby službu tu zastat
mohlo, budu se za šťastného pokládati.“</p>

<p class=e-bookprozatext>„Ostatní vám král poví,“ řekla na to princezna a
pokynula rukou na znamení, že je cizinec propuštěn. Dlouho stála ještě
Krasomila a nevěděla, co se to s ní stalo, v hlavě jí to šeptalo a šumělo jako
vábné hlasy, jako sladké hraní hudby, a v srdci jí to pálilo, jako když se na
vězně po dlouhé temné noci po prvé slunéčko zasměje, otevře{ on dokořán brány
srdce svého, aby se každý kouteček světlem nebeským naplnil. Ozvaly se kroky a
Krasomila se z myšlének probrala. Byl to král.</p>

<p class=e-bookprozatext>„Nuže,“ ptal se, „přijmula jsi Míroslava za učitele?“
„Já mu to navrhla, ale kdy bych začíti měla, o tom právě přemejšlím.“</p>

<p class=e-bookprozatext>„Učin dle libosti. Co se mne týče, já si při jeho
jménu připomínám krále Míroslava a denně se strachuji, že tu urážku od tebe
nesnese a vojnu mi vypoví. Dcero, dcero, tehdáž jsi velice chybila.“</p>

<p class=e-bookprozatext>„Netrap mne, otče! Já bych byla nešťastna, kdybych si
musela krále toho vzíti; pročež zůstanu při svém mínění.“</p>

<p class=e-bookprozatext>Král se zamyslil a mrzutě odešel.</p>

<p class=e-bookprozatext>Druhý den se vše urovnalo a hodiny se začaly.</p>

<p class=e-bookprozatext>Míroslav byl horlivý učitel, Krasomila byla pozornou
žákyní, a ledová kůra, kterouž pýcha okolo srdce jejího obložila, denně více a
více se rozhřívala. Často si panny její šeptaly: „Co se to jen s naší
princeznou stalo, nikdy se člověk nesměl opovážit ruky její se dotknouti, a
nyní si z toho nic nedělá, když jí při odchodu Miroslav ruku políbí.“</p>

<p class=e-bookprozatext>Láska přemohla hrdou pannu. Již to bylo drahný čas, co
byl Míroslav při dvoře; všickni ho milovali, nade všecky ale Krasomila, ač by
to byla ráda sama sobě zapřela. Tu přišla do zahrady, hrdě pozdravila vrchního
dohlížitele sadů, ale přece jinam nesedla než na sedátko aneb do vonné besídky,
kterou jí k vůli Míroslav přes noc udělati kázal. Nemohla býti tak nelaskavá a
vlídným slovem nepoděkovati za ten důkaz úcty jeho. Z několika slov rozpředla
se rozmluva, protože se měla princezna mnoho co ptáti a rozkazovati. S učením
to bylo právě tak; časem když ji napadly zlé rozmary, musel sloužící učitele
odbýt, že nemá princezna chuti k učení. Za chvíli ji to zase rozešlo, a opět
musel sloužící běžet, aby učitel přišel. Začasté, aby zamračenou tvář
rozjasnila, podala mu ruku k políbení, jaková čest se ani těm nejvyšším
šlechticům nestala.</p>

<p class=e-bookprozatext>Bylo navečer, princezna seděla u otevřeného okna,
hrála na harfu a zpívala, vedle ní Míroslav, maje oko upřené na její líce,
zlatou září zapadajícího slunce polité. Najednou se zarazila a podala harfu
učiteli.</p>

<p class=e-bookprozatext>„Jestli Milost Vaše dovolí, zazpívám teď píseň svou,“
pravil Míroslav a Krasomila přisvědčila.</p>

<p class=e-bookprozatext>Začal; ale jaký to zpěv! Brzy se zdálo Krasomile, že
slyší sezvánění stříbrných zvonů, které ji do chrámu Páně k zbožné modlitbě
volají, brzy zase, že ji láká táhlý, vábný hlas slavičí do stinného loubí v
náruč milencovu. Slunce zapadlo za vysokou horu; poslední jeho blesk zalítl do
okna a strhl ledovou roušku, která ještě jako pavučina srdce hrdé princezny v
poutech držela. Tiše sklonila hlavu k Míroslavovi a slza padla na jeho ruku.</p>

<p class=e-bookprozatext>Jako by to nepozoroval, řekl Míroslav: „Ta píseň byla
na rozloučenou, milostivá královno moje! Zejtra musím odtud pryč.“</p>

<p class=e-bookprozatext>„Co mluvíš, Míroslave? Ty nesmíš odtud pryč, ne, ne
tak!“ vykřikla Krasomila třesoucím se hlasem a uchopila Míroslava za ruku. Tu
se otevřely dvéře a přes práh vkročil otec.</p>

<p class=e-bookprozatext>„To je tedy muž ten, kterého miluješ?“ ptal se chladně
zaražené dcery.</p>

<p class=e-bookprozatext>„Ano, otče, miluji ho,“ odpověděla Krasomila a hrdě se
vztýčila.</p>

<p class=e-bookprozatext>„A víš-li pak, že mu chybí jedna z těch ctností, které
jsi u tvého budoucího manžela sobě vymínila?“</p>

<p class=e-bookprozatext>„Vím, že chybí Míroslavu vznešený rod, ale proto jej
přece miluji, a byť by ještě níže postaven byl.“</p>

<p class=e-bookprozatext>„Dobře tedy, ať je tvým manželem ještě tu hodinu. Ale
déle v mém zámku nezůstaneš, abys větší posměch na mou hlavu nesvedla.“</p>

<p class=e-bookprozatext>„O milostivý králi!“ řekl nyní Míroslav a uklonil se
před králem na koleno, „nemohu svolit, aby byla princezna skrze mne nešťastna.
Já jdu odtud a vše buď zapomenuto.“</p>

<p class=e-bookprozatext>Avšak král na to nedbal. Vkrátce přivedl svého zpovědníka
a za nějakou hodinu byla Krasomila, hrdá princezna, ženou chudého Míroslava a
stála v svých nejsprostších šatech před hradem, těžce se v duchu loučíc s
otcem, který tak nevlídně s ní se rozžehnal a z domu ji vyhnal jako chudou
děvečku. Brzy se ale vzmužila, vzala manžela svého za ruku a skočila s ním do
vozu, který je měl až na královské hranice dovézt.</p>

<p class=e-bookprozatext>Když přijeli až na pomezí země té, kde měla býti někdy
Krasomila panovnicí, slezli s vozu a šli pěšky dále.</p>

<p class=e-bookprozatext>„Ženo, moje drahá duše,“ řekl Miroslav Krasomile, „co
nyní počneme? Já mám sice v hlavním městě bratra, který je u dvora a k službě
mi dopomůže, ale do té doby se ledva nouzi vyhneme.“</p>

<p class=e-bookprozatext>„Vždyť něco peněz ještě máme, zatím budu pro lidi
pracovat a vynasnažím se, abych starostem tvým ulevila,“ těšila Krasomila
zarmouceného muže, ač jí nebylo u srdce volno.</p>

<p class=e-bookprozatext>V nejbližším městečku najal Míroslav zase vůz, aby
nemusela chůzi nezvyklá žena dále pěšky jíti.</p>

<p class=e-bookprozatext>Když přijeli až do královského hlavního města, najal
Míroslav malou sedničku a tam se s Krasomilou ubytoval. I umluvili se, že
všecky nádherné šaty prodají a že sprostší koupí, což opravdu učinili, ano i
jediný prsten, který měla Krasomila na ruce, obětovala na výživu.</p>

<p class=e-bookprozatext>„Nyní půjdu,“ řekl druhý den Míroslav, „zjednám ti
práci a sobě službu, ku které mi bratr snad dopomůže.“</p>

<p class=e-bookprozatext>Šel a v poledne se s malým uzlíčkem vrátil. Rozvázal
ho, vyndal hebké plátno a něco málo ovoce.</p>

<p class=e-bookprozatext>„Hleď, srdce moje, tu ti nesu práci, která ti, když ji
dohotovíš, dobře zaplacena bude; ovoce jsem dostal u mého bratra. O ženo milá,
jak jsem tebe, královskou dceru, do takového živobytí vtrhnouti mohl? Všem
rozkošem zvyklá, máš nyní pro lidi dělat a nouzi snášet. O já nešťastník!“ tak
bědoval Miroslav a líbal ruce své ženy, které teprv po svatbě řekl, jak velice
ji miluje.</p>

<p class=e-bookprozatext>„A což naříkáš,“ odpověděla a oko její se na muže
smálo, „vždyť jsem tomu sama tak chtěla. Tvoje láska mi za všecko odplatí.“</p>

<p class=e-bookprozatext>S radostí vzala hebký kment a chutě se pustila do
práce. Pilně šila, nedajíc si pokoje ani v noci, a jen tu chvíli odběhla, co
muži jídlo chystala. Když měla dílo hotové, vzala bělounký sprostý čepeček na
hlavu a šla s Miroslavem, by práci odvedla. Byl to pěkný dům, do něhož jí
Miroslav ukázal, a sloužící ji vedl skrze nádherné pokoje až ke komorné. Přece
jí bylo ouzko, když komorná práci prohlížela a potom ledacos vystavovala a na
penězích jí utrhovat chtěla. Již se tváře zapalovaly a slze jí vstupovaly do
očí, tu se dvéře otevřely a vážná dáma do nich vstoupila. Ptala se komorné, oč
se tu jedná, a když práci prohlédla, poručila, aby se švadleně mzda vyplatila.
Krasomila se s poděkováním uklonila a pospíchala z domu ven. Míroslavu neřekla
ani slova, co se jí přihodilo. Vzpomněla, že to asi také tak její vlastní
komorné s ubohými švadlenami a jinými dělníky dělávaly.</p>

<p class=e-bookprozatext>Asi za dva dni přišel zase Míroslav a nabídl jí službu
u jedné vznešené dámy, kde by se měla velmi dobře. Krasomila byla spokojena,
zastřela tvář a šla k té paní na službu. Od hlavy do paty si ji paní prohlídla,
potom se ptala, co všecko umí, a když jí to Krasomila pověděla, řekla dáma, aby
zůstala dva dni na zkoušku.</p>

<p class=e-bookprozatext>Ale to byly trpké dva dni! Nyní viděla, co taková
služka od rozmarných urozených zkusí, jak pohrdlivě se s ní zachází. Tu bylo
strojení, běhání, snášení, a co křiku a vády, jestli nebyl jeden kroužek vlasů
zrovna tak jako druhý, jestli se živůtek dost málo krčil. A přece není takové
stvoření boží lepší než jiné; to nemohla Krasomila vydržet a za dva dni šla
zpátky.</p>

<p class=e-bookprozatext>„Víš-li co nového, ženuško?“ řekl Miroslav za několik
dní nato, když s rozjasněnou tváří do dveří vstupoval. „Náš král si přivezl
nevěstu a zejtra bude veliká hostina v zámku, při které ji svým poddaným pánům
představovati bude. Jedná prý se mnoho kuchařek a kuchařů a každý dostane za
ten den několik kusů dukátů. Hleď, ty umíš vařit a mnoho na práci mít nebudeš,
nešla bys tam za kuchařku?“</p>

<p class=e-bookprozatext>„Proč ne, půjdu. Tolik peněz za den tak snadno
nevydělám,“ odpověděla Krasomila.</p>

<p class=e-bookprozatext>Ráno časně se ustrojila, uvázala na hlavu po sprostu
šátek a šla s mužem do královského hradu.</p>

<p class=e-bookprozatext>„Já si budu také nějakého výdělku zatím hledět a večer
pro tebe zase přijdu,“ řekl Miroslav, když odcházel z kuchyně, kamž byl ženu
dovedl.</p>

<p class=e-bookprozatext>Krasomila se měla chutě k práci, kterou jí nejprvnější
kuchař na celý den k obstarání vykázal, a ničeho si pro tesknost v zámku
nevšímala. Všecko se dobře dařilo, již se hosté sjížděli a nebylo vozů ani
konce. Právě běžela Krasomila přes chodbu, tu jí vběhne přes cestu pán samé
zlato a stříbro, takže ho pro lesk ani znáti nebylo.</p>

<p class=e-bookprozatext>„Prosím vás,“ povídá hlubokým hlasem ku Krasomile,
„zavolejte někoho, aby mi střevíc zavázal.“</p>

<p class=e-bookprozatext>Krasomila se na něho po očku ohlédla a vidouc dle
šatů, že to sám král, shýbne se a zaváže mu střevíc sama. Král jí poděkoval a
odešel. V malé chvíli přijde sloužící králův a ptá se, kde je ta kuchařka, co
vázala králi střevíc, aby šla do hořejších pokojů k paní komorné. Krasomila
učinila, jak jí bylo nařízeno.</p>

<p class=e-bookprozatext>Vejde ke komorné, ta se uklonila a prosila ji, aby
vešla do druhých pokojů. S podivením ohlížela se Krasomila po skvostných
komnatách, kde ji vše na domov upamatovalo. Byly to pokoje pro paní zřízené a
Krasomila si pomyslila, že tu bude jistě mladá královna zůstávat, ale co ona
zde dělat má, to posud nevěděla. Tu přišla až do oblékárny, kde ležely plné
stolice drahých šatů, plné stolky klenotů.</p>

<p class=e-bookprozatext>„Zde si máte vybrat jedny šaty a k tomu klenoty; já
vás ustrojím. Náš král chce vás za tu zdvořilost, kterou jste mu proukázala,
jednou vzít k tanci.“</p>

<p class=e-bookprozatext>„Probůh,“ lekla se Krasomila, „co by řekl můj muž! Já
s králem tančit, do těch šatů se ustrojit? Ne, ne, to neudělám.“</p>

<p class=e-bookprozatext>„Ani když já tě prosit budu?“ ptal se za ní hlas, a
ona viděla u sebe krále – poznala svého Míroslava!</p>

<p class=e-bookprozatext>Krasomila se lekla a v úžasu ptala se přece jaksi
bolestně: „A proč jsi to vše učinil a tak se mnou jednal?“</p>

<p class=e-bookprozatext>„Pamatuješ se snad, s jakou hrdou odpovědí jsi moje
dvořeníny s obrazem mým nazpět poslala? Tenkráte jsem přísahal, že chci tvou
hrdost ponížit. Tvůj otec mě v tom potvrdil a tvoje láska mi byla nápomocna.
Avšak bych tě nebyl tak dlouho zkoušel, kdyby tvůj otec nebyl přikázal; já
trpěl s tebou.“</p>

<p class=e-bookprozatext>Tu se otevřely dvéře a starý král vešel; všickni tří
se srdečně objímali.</p>

<p class=e-bookprozatext>„Dcero, ta zkouška byla sice trochu trpká, ale věř mi,
že bude blahodějná pro tebe a pro tvé děti!“ řekl otec.</p>

<p class=e-bookprozatext>Vtom přicházeli hosté, a vidouce novou královnu v
drahém, zlatem vyšívaném rouše a královském diadému, byli vesměs její krásou
okouzleni, neboť při vší spanilosti zastoupila místo hrdosti a pýchy teď
přívětivost a dobrota.</p>

<p class=e-bookprozatext>S hrdým čelem vedl si Míroslav milovanou ženu do síně,
kde panstvo shromážděno bylo a s jásáním mladou královnu uvítalo! </p>

<p class=e-booknadpis2><a name="_Toc340849019">Selka a Honza</a></p>

<p class=e-bookprozatext>Selka si namlouvala písaře, ale sedlák o tom nic
nevěděl, jenom Honza, domácí pacholek, ten to dobře pozoroval, sedláku však nic
neříkal, čekaje na příležitost.</p>

<p class=e-bookprozatext>Jednoho dne ráno jedou orat. Na cestě povídá Honza
sedlákovi, aby nechodili na pole vlevo, ale raději na pole vpravo, tam že je
více potřebí, aby se zaoralo. I stalo se. Vedle pole vpravo byl panský příloh a
písař dohlížel za oráčem.</p>

<p class=e-bookprozatext>„Sedláče,“ řekl Honza, „dnes dostanem dobré snídaní.“
„Co ti napadá, jakživa mi nepřinesla selka na pole něco pro posilněnou.“</p>

<p class=e-bookprozatext>„Ale dnes ti nese, jen se ohlídni.“</p>

<p class=e-bookprozatext>A opravdu se hrnula selka s košinkou, smutně
pohlížejíc na panské pole. Co nesla, bylo pro písaře uchystáno, protože
myslila, že bude muž na druhém poli orat.</p>

<p class=e-bookprozatext>„Ale, ale, selko, copak se to stalo, že mi neseš posnídaňku?“</p>

<p class=e-bookprozatext>„Spadlo mi včera holoubě s půdy; tu jsem si pomyslila,
že ti je dnes ustrojím a trochu vínka k tomu přidám, abys měl také jednou
posnídaníčko jako velcí páni.“</p>

<p class=e-bookprozatext>I vyndala z košinky flašku vína, upečené holoubátko a
bílý chlebíček. Sedlák dal čtvrtku ženě, čtvrtku Honzovi, třetí čtvrt nechal
pro sebe a čtvrtou dal na kousek chleba a řekl: „Na Honzo, dones to tamhle panu
písaři, on sedí na mezi a jaksi smutně na nás kouká. Co přijde znenadání, dobře
chutná.“</p>

<p class=e-bookprozatext>„Máš dobře, hospodáři, on bude rád, třebas by měl doma
lepší,“ odpověděla selka.</p>

<p class=e-bookprozatext>Honza to vzal, ale na cestě holoubě snědl a chléb
vyházel po kousku na cestu. Když přišel k panu písaři, zvolal: „Prosím vás, pro
živého boha, utecte, sedlák ví o všem, jestli na vás přijde, zabije vás až do
smrti.“</p>

<p class=e-bookprozatext>Písař dělal, jako by o ničem nevěděl, a Honza odešel.
Sedláku ale, přijda opět k němu, řekl, že má s ním písař co mluvit. Nato se
hospodář odprázdnil, a vida po mezi kousky chleba ležet, počal je sbírati.
Písař ale mysle, že se shýbá sedlák pro kameny, práskl do bot a utíkal co mohl.
Sedlák vida písaře na outěku, pomyslil u sebe, že snad blázní, a vrátil se na
své pole. Zatím řekl ale Honza selce, že sedlák o všem ví, a nechce-li dostat
na hřbet, aby honem utekla. Selka nemešká, sebere košinku a zdvihá paty jak by
prášil.</p>

<p class=e-bookprozatext>„Sedláče, že nedohoníš selku,“ praví Honza, když k
němu hospodář došel.</p>

<p class=e-bookprozatext>„I to by bylo, vždyť není tak daleko.“</p>

<p class=e-bookprozatext>„Zkus to o pět zlatých.“</p>

<p class=e-bookprozatext>Sedlák se rozběhl za selkou a šťastně ji dohonil.
Sotva ale že ji za sukni popadne, vrhne se selka před ním na kolena a prosí
proboha, aby jí to odpustil, ona že za to nemůže, písař pán že ji sváděl, ale
že se to více nestane. Sedlákovi se rozsvítilo v kotrbě, pročež zavedl přísný
soud nad selkou, ale konečně se s ní opět smířil. Honzovi dal deset zlatých místo
pěti, které vyhrál. Od písaře dostal Honza padesát, za to, že ho prý vejprasku
zprostil. Písař už od té chvíle za selkou nechodil, a sedlák byl s ní spokojen.
</p>

<p class=e-booknadpis2><a name="_Toc340849020">Sedlák milostpánem</a></p>

<p class=e-bookprozatext>Jeden sedlák byl mohovitý, měl hezkou ženu, ale všecko
mu Pánbůh vzal. Na poli mu potlouklo, dobytek mu pošel, statek mu shořel, žena
mu umřela, zůstala mu bída a nouze, bílá hlava a černé vousy. Šel tedy k panu
správci, aby mu dal vysvědčení a pas, že půjde s prosbou ke králi, by nějakou
náhradu dostal. Správec se na něho podíval, a když viděl jeho bílou hlavu a
černé vousy, velice se tomu podivil a věřil, že musel míti sedlák velikou
starost a bídu, protože mu tak mladému hlava zbělela. Dal mu dobré vysvědčení a
sedlák šel spánembohem do Prahy. Když přišel do zámku, nechtěla ho stráž hned
pustit, ale posléz se dala obměkčit jeho milou, ale podivnou tváří a pustila ho
před krále. Král se prý velmi podivil, když viděl bílou hlavu a černé vousy;
laskavě přijal jeho prosbu a poručil sedlákovi, aby přišel do hodovní síně, až
bude panstvo u tabule. Sedlák toho nezameškal, a když vstoupil do síně,
vyvalovali na něho oči jako na divné zvíře.</p>

<p class=e-bookprozatext>„Nyní nám pověz,“ ptal se král, „jak se to stalo, že
máš bílou hlavu a černé vousy?“</p>

<p class=e-bookprozatext>„Hm, uhodněte to; vždyť jste chytráci,“ odpověděl
sedlák.</p>

<p class=e-bookprozatext>Pánové přemýšleli, ale žádný to uhodnouti nemohl.</p>

<p class=e-bookprozatext>„Já ti povím,“ ozval se zase král, „když nám to povíš,
a bude-li se nám to líbit, uděláme tě milostpánem.“</p>

<p class=e-bookprozatext>„Nu, za tuto se může hubou klápnout. Tedy slyšte:
vlasy jsem měl hned, když jsem se narodil, ale vousy mně teprv později
narostly; až budou ty tak staré, jako jsou vlasy, budou také bílé.“</p>

<p class=e-bookprozatext>Králi se odpověď líbila, i udělal sedláka milostpánem.
Hned ho dali odíti do panských šatů a do ruky dali mu zápis na pěkný statek, na
němž sedlák-pán až do smrti rozšafně hospodařil.</p>

<p class=e-booknadpis2><a name="_Toc340849021">Alabastrová ručička</a></p>

<p class=e-bookprozatext>Do jedné vesnice přišli dva vysloužilí vojáci a
prosili o službu. Jeden byl ještě dosti při síle, druhý ale nebožák byl celý
zmrzačený, protož také službu nedostal a sedláci ho jen z milosrdenství mezi
sebou podrželi. První dostal se ale hned k jednomu sedláku. Když nastaly
přástvy, chodili tam oba dva a děvčata je rády viděly. Ten starý uměl povídat
lecjaké pěkné báchorky a příběhy a druhý prováděl šprýmy a taškářské kousky,
které se byl na vojně naučil, že se začasté všickni smíchem div nepopukali.
Mezi děvčaty byla také jedna stará panna, jížto se veselý vysloužilec zalíbil.
Měla sice chaloupku, ostatně ale nic jiného; než voják si myslil: lepší trocha
nežli nic. Něco si vydělám, ona ze svého přidá a budeme přece živi. Namluvil si
ji, a také vzal. On sloužil, ona nádeničila, a tak se dost bídně protloukali.
Při tom při všem ale neztratili veselou mysl, ani když jim malá strávnička
přibyla. Sedláci je měli rádi a selky pomáhaly kde mohly, a když děvče
vzrostlo, nejedlo ani jeden den doma, protože si je po každé některá kamarádka
k obědu pozvala. Léta ubíhaly, Zuzanka kvetla jako luční kvítí a bylo jí plná
ves. Tak jako rodiče měli lidé i ji rádi, neboť každému pomohla, nechť ji
pobídl k jakékoli práci; nejvíce ale užila od starého Martina, toho mrzáka, co
s otcem do vsi přišel, s nímž každé sousto chleba dělila. Jí k vůli seděl někdy
na pasece třeba půl dne a povídal dětem pohádky. Nejmilejší vyražení Zuzančino
bylo, když mohla v lese, po polích a po lukách běhat a zpívat, to jí bylo nade
všecko. Nedaleko vesnice stál starý hrad, jehož zdě již mechem porostlé byly;
mezi těmi zděmi seděla Zuzanka, někdy půl dne, pletla věnečky a zpívala. Tak jí
minul patnáctý rok.</p>

<p class=e-bookprozatext>Bylo to večer před sv. Janem Křtitelem, a po vesnici
ozýval se hluk a křik chasy, která se hnala s dřívím páliti oheň svatojanský na
vrchu, nedaleko starého hradu. Nejprvnější nahoře byla Zuzanka. Když se hranice
narovnala a zapálila, popadla se chasa za ruce a začala okolo ohně skákat a
zpívat. Když pozpívali, přeskakovali plamen. – Tu se stalo, že Zuzanka do
něčeho zakopla. Shýbne se, zdvihne to a vidí malou alabastrovou ručičku.</p>

<p class=e-bookprozatext>„Zahoď to, je to kouzlo!“ křičela chasa.</p>

<p class=e-bookprozatext>„Ne, ne, nezahazuj to,“ namítal starý voják, který se
s chasou na vrch přikulhal. „Navlíkni si ji na něco a zavěs na krk, to ti
přinese štěstí.“</p>

<p class=e-bookprozatext>Zuzanka moudrého rádce uposlechši, navlékla si ručičku
na úvazek (podvazek) a zavěsila na krk. Bylo po ohni a děvčata i chlapci brali
se domů.</p>

<p class=e-bookprozatext>„Holky, nechoďme ještě domů; je tak krásná noc, pojďme
na hrad!“ nabízela Zuzanka své kamarádky, nemajíc chuti do ouzké sednice se
zavříti.</p>

<p class=e-bookprozatext>„Co tě napadá, nevíš že je svatojanská noc, kde
kouzelnice své rejdy tropí?“ odpovídaly děvčata. Ale Zuzanka se nedala
odstrašit, šla s chasou až do vsi, ale potom se vrátila na starý hrad, sedla na
sedátko, které si sama udělala, a koukala na hvězdnatou oblohu, až jí oči
zacházely. Tu slyší zdáli muziku, tak krásnou, tak vábnou, že se jí radostí
srdce chvělo; blíž a blíže zněly lákavé zvuky a ze starého hradu vycházeli skvostně
odění hudebníci, kteří ze svých nástrojů tak libé tóny vyluzovali. Za nimi šla
paní a pán; na hlavách se jim leskly zlaté koruny a na sobě měli šaty drahé
kmentové. Potom kráčelo služebnictvo po dvou, krásné panny a panoši, všickni ve
skvostném oděvu. Po stranách nesli sloužící planoucí pochodně.</p>

<p class=e-bookprozatext>Když kolem dokola zámek obešli, zastavili se naproti
Zuzance, která si ani vyložit nemohla, kde se tu to panstvo vzalo. Sličná
královna zakývala na ni prstem a Zuzanka se ani chvilku nerozmýšlela, nýbrž
přiskočila k tajnému družstvu a šla po boku paní, která ji až do hradu za ruku
vedla. Tu se otevřela v jednom koutě brána, a panstvo tam vešlo; několik kroků
odráželo se světlo pochodní o třpytící se stěny klenuté chodby, která dolů
vedla, ale najednou se octli v krásné zahradě, v níž stál alabastrový zámek,
zlatem vykládaný. Květiny té nejrozmanitější krásy a stromy tížené ovocem
vydychovaly nejlíbeznější vůni. Zuzanka by se byla nejraději do měkkého
trávníku vrhla a v těch vonných kalíškách tvář koupala, ale bála se královny.
Jakoby naplněn dýmem vonného jantaru, plynul tu lehký vzduch a Zuzanka ho celou
duší do sebe ssála. Zlaté dvéře u alabastrového zámku se otevřely, družina i s
králem poklonila se královně a zmizela. Královna prováděla potom Zuzanku po zahradě.
Vše to dálo se mlčky. Tu přišly k myrtovému keři, královna utrhla proutek,
spletla ho do věnečku a položila Zuzance na hlavu pravíc: „Ten věnec si nech
ode mne na památku. Zejtra jdi s otcem na hrad, a kde nyní stojíme, tam ať
kope. Žádnému nepovídejte, co najdete, a ve vesnici déle nezůstaňte!“</p>

<p class=e-bookprozatext>Po těch slovech vzala královna omámenou Zuzanku za
ruku a vedla ji zase touž cestou ven až k staré bráně, potom najednou zmizela,
a Zuzanka běžela domů.</p>

<p class=e-bookprozatext>„Milý bože,“ myslila si cestou, „tolikráte jsem již
ten hrad prolezla, a nikdy jsem tu bránu neviděla, toť je divná věc, kde se to
všecko jen vzalo.“</p>

<p class=e-bookprozatext>Když přišla domů, rodiče již spali, neboť byla právě
hodina s půlnoci. Potichmo sundala věneček, strčila ho pod polštář a lehla na
lože.</p>

<p class=e-bookprozatext>Slunce stálo již vysoko a svítilo do malých okének,
když matka Zuzanku budila.</p>

<p class=e-bookprozatext>„To neví kdy do lože, a ráno se jí nechce vstávat,“
huboval otec.</p>

<p class=e-bookprozatext>Zuzanka si mnula oči a přemýšlela, co se jí zdálo. „Já
ani nevím, rodiče, co se to se mnou dálo; byl-li sen, anebo se mi to opravdu
stalo. Ale počkejte, vždyť jsem si ten zelený věneček pod hlavu strčila.“ Děvče
sáhlo pod podušku a vytáhlo myrtový věneček z jednoho proutku uvitý, ale ne
zelený, nýbrž z ryzího zlata. Matka i otec spráskli rukama a teprv se Zuzanky
ptali, kde byla a co se jí přihodilo.</p>

<p class=e-bookprozatext>„Kamarád ti dobře poradil, abys tu ručičku si nechala,
ta je pro štěstí, a na tom místě leží zajisté’ poklad,“ řekl nato otec. „Jen
jestli‘s to místo nezapomněla?“</p>

<p class=e-bookprozatext>„O to se nebojte,“ pravila Zuzanka, „a chcete-li,
půjdeme tam hned.“ „Ne, teď jsou lidé v poli a viděli by nás; až v poledne.“ O
pravém polední šla Zuzanka s otcem k starému hradu; od brány se uhnula hned
stranou, kudy v noci s družinou šla, a tu viděla mezi křovím ještě jednu nízkou
zeď a v ní malý průchod, který se zdál býti v noci branou. Sotva ním prolezli,
octli se v kulatém dvoře, porostlém travou a nízkým chrastím. „Zde stál ten
stromek,“ řekla Zuzanka a postavila se k šípku na píď vysokému, „zde kopejte,
tatíčku!“</p>

<p class=e-bookprozatext>Otec poslechl a začal ihned na tom místě kopat, a hle,
sotva trochu země odryl, viděl truhlu železem kovanou. Byla hodně veliká a otec
jí ani pohnouti nemohl; ale jakmile se jí Zuzanka dotkla, odnesli ji beze všeho
násilí.</p>

<p class=e-bookprozatext>Ve dvoře narovnali na ni kamenů a šli domů, aby je
žádný neviděl, co nesou. Teprv o soumraku pro ni došli a do chalupy odnesli.
Truhla byla plničká zlata.</p>

<p class=e-bookprozatext>„Víš co mi je nejlítěji? Že nemohu dát z toho
kamarádovi a těm sedlákům, co nám v nouzi pomohli.”</p>

<p class=e-bookprozatext>„Řekněte, tatíčku, že jste dědil, a když ne jinému,
aspoň dejte starému Martinu několik zlatých.“</p>

<p class=e-bookprozatext>„Máš pravdu; zejtra jdu do města, koupím koně, a vy si
to zatím zde složte. Až přijdu, řeknu, že jsem dostal ve městě dobrou službu,
že tam půjdeme, a Martin aby zůstával zatím v naší chalupě. Když se více
nevrátíme, zůstane jemu, a po čase kdo ví, co se stane. Ale huby si dejte na
petlice, to vám povídám!“</p>

<p class=e-bookprozatext>Druhý den šel otec do města, koupil koně a vůz a najal
si pěkný dům. Když přijel domů, bylo koukání, že si veze chudý chalupník koně a
vůz; slyšíce, že dostal dobrou službu a že se do města odstěhuje, přáli mu to
někteří a někteří také ne, jak to již bývá.</p>

<p class=e-bookprozatext>Vedle jejich chalupy stál statek a v něm bydlel sedlák
a selka hrozně všeteční a závistiví. Těm to hlavu mátlo, kde vzal asi soused
peníze na koně a na vůz, to že nemůže býti, aby mu je někdo byl zapůjčil. Za
tou příčinou šla selka k sousedce a začala se jí na ledacos ptáti, a konečně ve
vší důvěrnosti i na to, kde přišel soused ke koním a k vozu. Ale chalupnice
měla s ni rozum. „Inu, milá sousedko, já vám to povím, ale neříkejte žádnému
nic. Můj muž zdědil několik tisíc zlatých po jednom strýci, a tudy nám bude
lépe. Vidíte, co to naše děvče tu kouzelnou ručičku našlo, máme štěstí, a já
bych ji nedala za mnoho peněz.“</p>

<p class=e-bookprozatext>Selka šla domů a řekla to sedláku, pobízejíc ho, aby
si na Zuzanku počíhal a ručičku jí ukradl. Ten nebyl k tomu líný, neboť nepřál
také ani božího světla nikomu. U souseda se zatím nakládalo na vůz a starý
Martin si tam svých několik drchniček odnesl. Otec Zuzančin chtěl ještě večer
do nejbližšího městečka dorazit, a proto se také po práci se všemi loučil.
Zuzanka plakala, a když měli již odjíždět, vzpomněla si ještě, že doběhne na
starý hrad a naposled že si tam zazpívá. Řekla to tátovi a zlý soused, který
nedaleko stál, zaslechna to, otočil se honem a šel napřed; myslil si, že se mu
jeho záměr tam nejlépe povede. Ale to neslyšel, když ji táta od toho zrazoval a
pravil, že se tam všickni zastaví a otčenášek za udělené dobrodiní pomodlí.</p>

<p class=e-bookprozatext>Sedlák stál u starého hradu schován a čekal; tu slyší
řehot koňský a vidí zdálí zrovna k sobě běžet koně bezuzdého. Myslí si, že je
to kůň z vesnice a že se splašil. Jde mu tedy naproti, aby ho chytil, a kůň
jako krotký k němu kráčí.</p>

<p class=e-bookprozatext>„I pro pána krále, toť je moje lyska! Který čert tě
pustil?“ vykřikl sedlák a uchopil kobylu za hřívu, ale kůň se s ním vznesl najednou
do povětří, třikrát s bezduchým sedlákem hrad okroužil a zmizel, aniž byla kdy
více po závistném sedláku jaká památka.</p>

<p class=e-bookprozatext>Nedlouho potom stála na hradě Zuzanka s otcem a matkou
a loučila se se svým nejmilejším místečkem a děkovala v duchu dobré královně za
její dobrodiní. Martin čekal u vozu, a když i jemu spánembohem dávali, plakali
nejvíce, a otec mu dal několik tolarů na přilepšenou, povídaje mu pohádku o
dědictví. Když přijela rodina do města, koupilo se hned nářadí, šatstvo, najaly
se služky a učitelkyně i učitelové pro Zuzanku, by se něčemu naučila. Než
minuly tři Teta, nebyl by žádný selské děvče v ní poznal; byla moudrá v každém
ohledu, přitom krásná a až příliš dobrá. Ač se s ní rodiče neukazovali a
nedvořili, přece nezůstala ukryta jako fialka pod křovím. Mnoho ženichů se o ni
ucházelo a mezi nimi také bohatý a hezký šlechtic, který se Zuzance nejvíce
zalíbil. Žádný nebyl proti tomu, a tedy se beze všech překážek vše smluvilo a
svatební den byl určen.</p>

<p class=e-bookprozatext>Oblečena v drahém rouchu, ozdobena zlatým věncem
myrtovým, jejž i s ručičkou co nejdražší památky chovala, jela Zuzanka na
oddavky. Tu přistoupí na cestě k vozu chudý mrzák, prose o malý dárek. Nevěsta
poručila, aby zastavili, bystře na žebráka pohledla a poznala starého Martina.
Hbitě skočí dolů a vezme ho za ruku pravíc: „Copak mne neznáš, Martine? Já jsem
Zuzanka; pojď, pojď, sedni k nám do vozu a povídej, jak se ti vedlo, co jsme se
neviděli.“ „Jak bych mohl držet tak krásnou, tak bohatou nevěstu za mou milou
Zuzanku? Do vozu k vám nesednu, ale plakal bych radostí, že jste si, tak krásná
panna, mne chudého žebráka všimla. Pánbůh vám dá štěstí za to, že jste zůstala
dobrá, jako kdy jindy.“</p>

<p class=e-bookprozatext>Zatím skočil i otec s matkou z druhého vozu a srdečnou
radost měli, když Martina viděli. Chtěj neb nechtěj musel aspoň k nim si
sednout. Kdyby byl ženich Zuzanku zrovna dost nemiloval, byla by jeho láska v
tom okamžení jistě toho největšího stupně dosáhla, neboť se opět přesvědčil,
jak milé stvoření se mu za ženu dostane.</p>

<p class=e-bookprozatext>Po cestě žaloval Martin svému kamarádu, že se mu po
něm již tuze stýskalo, že měl nouzi, a tudy že se vydal na cestu, aby jej do
své smrti ještě jednou spatřil. Chaloupka že je v dobrých rukou, tak ujišťoval.
Kamarád mu ale povídal, aby se již o nic nestaral, že zůstane u nich do smrti.
A tak se i stalo; starý Martin se více do vesnice nenavrátil, neboť brzy nato
umřel, snad samou rozkoší. Zuzančin otec koupil vesnici, v které byla dcera
zrozena, a nedaleko starého hradu dal vystavět pěkný zámek, v kterém potom
všickni svorně a spokojeně žili; sedlákům odplatil desateronásobně, co mu kdy
dobrého udělali. Alabastrová ručička a zlatý věnec zůstaly největší poklad
rodinný.</p>

<p class=e-booknadpis2><a name="_Toc340849022">Anděl strážce</a></p>

<p class=e-bookprozatext>Bohatý jeden kupec neměl se svou manželkou dlouhý čas
žádných dětí. I prosili neustále Boha, aby jim alespoň jediného děcka popřál.
Tu stalo se, že měli oba stejný sen; zdálo se jim, že stojí před nimi anděl a
takto praví: „Bůh prosbu vaši vyslyšel; budete míti syna, ale v dvacátém roku
bude oběšen.“</p>

<p class=e-bookprozatext>S hrůzou se manželé probudili a jeden druhému sen
vypravoval. Několik dní vážili na mysli, zdali se to vyplní, ale po čase
zapomněli a snad by byli i nikdy více na sen nevzpomněli, kdyby se kupcová
nebyla cítila matkou.</p>

<p class=e-bookprozatext>Nyní začali věřit strašnému snu a od srdce byli by
sobě přáli, aby Bůh tu metlu od nich odvrátil. To se ale nestalo; určitou dobou
porodila kupcová syna, zdravého a čerstvého jako rybu. Dali mu jméno Josef,
umínivše sobě, že musí z něho býti pan páter, neboť se domnívali, že takto snad
Bůh od něho ohavnou smrt odvrátí.</p>

<p class=e-bookprozatext>Hoch rostl a byl bohabojně vychován. I vídával, že
kdykoli rodiče naň pohlédli, oči se jim zalily, ale proč, toho se dověděti
nemohl. Když vyšel z nižších škol, přišel na studia a tak pilně jako z mládí
učil se i v starších letech, ne-li pilněji. Učitelové si ho nemohli dosti vynachválit
a otcové ho stavěli svým dětem za vzor. Ale vlastní rodiče nepřestávali nad ním
plakati! Dokud neměl Josef rozum, ptával se staré své chůvy, proč asi rodiče
nad ním pláčí? Ta mu dle dobrého rozmaru odpovídávala: „Proto, že je Josífek
neposlušný,“ aneb mu řekla, že mají mnoho starostí. Chlapec se snažil, aby jim
jakkoliv možná radost učinil, jen aby nemuseli plakat, ale ono to nebylo nic
platno.</p>

<p class=e-bookprozatext>Bylo mu již sedmnácte let. Vida, že jsou rodiče
zámožní, od každého ctění a zdrávi, zkrátka, že jim k blaženému živobytí ničeho
nechybí, nemohl si jich smutek nic jinak vyložit, než že se snad s ním samým
něco státi má a rodiče že se nad tím rmoutí. I umínil si tázati se jich samých
a jakýmkoliv způsobem věci té na stopu se dostat. Jedenkráte byli samotni v pokoji;
tu klekl Josef před nimi a pravil: „Má drahá matičko, milý otče, nyní mně
musíte povědět, proč vždy a vždy nade mnou pláčete? Dělám všecko, co jen
chcete, učím se, poslouchám vás ve všem a přece vám, kdykoliv na mne
pohlednete, slze po tvářích kanou. Vy nevíte, jak mě to bolí a trápí, vidím-li,
jak rodiče se svými dětmi se veselí, div mi srdce bolestí nepukne. Povězte mi
to, moji dobří rodičové, já to raděj chci snášet, než abych se déle na vaše
smutné tváře díval!“</p>

<p class=e-bookprozatext>Tak prosil Josef své rodiče, a když nechtěl jináče,
tedy mu to s pláčem pověděli. Chvíli stál Josef smuten a zaražen, potom řekl:
„Když je tomu tak, nemohu u vás déle zůstati, abych neuvalil hanbu na celý váš
rod. Otče, ty mne nauč kupectví, aspoň co je nejvíce potřebí, a já půjdu potom
do světa, hodně daleko, kde mne žádný nezná, kdyby se měl můj ukrutný osud
vyplnit, abyste o tom neslyšeli. Bůh je však milostivý, a když se ho člověk
nespustí, on ho nikdy neopustí.“</p>

<p class=e-bookprozatext>Od toho dne nešel Josef do škol a učil se kupectví. Za
půl léta věděl tolik, čeho mu hlavně třeba bylo. Sebral tedy trochu svých věcí,
několik zlatých peněz, rozžehnal se bolestně s rodiči a s domovem, ubíraje se
do šírého světa. Jak dlouho město viděl, tak dlouho se po něm ohlížel, a když
se i špice věží ztratily, klekl na zem, plakal a modlil se k nebeskému otci, by
tu ohavnou smrt od něho odvrátil a do milého domova opět jej přivedl.</p>

<p class=e-bookprozatext>První den odpoledne přišel do lesa a zamyšlen kráčel
stinným chladem. Tu slyší za sebou volati: „Josefe, Josefe, počkej na mne!“</p>

<p class=e-bookprozatext>Josef se ohlídne a vidí za sebou vandrovního. „Jakpak
víš, že se jmenuji Josef?“ ptá se ho, když byl k němu došel.</p>

<p class=e-bookprozatext>„Opravdu ti Josef říkají? To jsem trefil na jmen°. Já
křikl jen nazdařbůh. Kampak jdeš?“</p>

<p class=e-bookprozatext>„Jdu do světa.“</p>

<p class=e-bookprozatext>„Není-li ti to proti mysli, půjdeme spolu. Mně se
samotnému stýská. Měl jsem bratra Josefa a ten zůstal u&nbsp;&nbsp; mistra v
práci; mně se to tam ale nelíbilo. Jsem rád, že jsem tě dostihl.”</p>

<p class=e-bookprozatext>Josef byl s kamarádem spokojen, a tak šli spolu a
rozmlouvali až do samého večera. Přišli do velkého města a Gabriel (tak se jmenoval
vandrovní) řekl Josefovi:</p>

<p class=e-bookprozatext>„Vidím na tobě, že jsi z hodného domu, já také špatně
vychován nejsem, a proto bych myslil, abychom nechodili do nějaké špinavé
krčmy. Na náměstí je krásný hostinec a není tam příliš draho, tam půjdem. Co
myslíš, Josefe?“</p>

<p class=e-bookprozatext>„To je pro řemeslníka příliš skvostné místo. Můžeme</p>

<p class=e-bookprozatext>jíti někam jinam, vždyť najdeme pořádnou hospodu.“</p>

<p class=e-bookprozatext>„Ne, ne, poslechni mne, a dobře pochodíš. Já jsem vždy
v nejskvostnějších hostincích, jím na stříbře, spím v hedbáví a jak náleží
dobře vycházím.“ S těmi slovy táhl takořka Gabriel Josefa do dveří skvostného
hostince, Josef si myslil, pro jednou mě to nezabije, a šel za ním. Gabriel
poručil, aby přinesli dobrou večeři a k tomu pro každého láhvici vína. – Když
sklepník vše na tabuli přinesl, sedli vandrovní ke stolu a jedli.</p>

<p class=e-bookprozatext>Gabriel si počínal, jako by byl odjakživa jen mezi
samou vrchností býval, a každý, kdo ty dva vandrovní viděl, myslil u sebe, že
to jistě žádní řemeslníci nejsou. Po večeři si dali otevřít pokojík a šli spat.</p>

<p class=e-bookprozatext>„Gabrieli,“ řekl Josef, „my se naplatíme. Každý na nás
koukal a myslil, že jsme kdovíjací páni.“</p>

<p class=e-bookprozatext>„Ať si koukají; nevídáno, jako by se musel řemeslník
jen v krčmách povalovat a hostince jako by jen pro pány byly. O plat se pranic
nestarej. Dokud mně peníze vystačí, budu platit já, až dojdou, přijde řada na
tebe. Však my se srovnáme.“</p>

<p class=e-bookprozatext>Šli spat. Josef se poznamenal křížem svatým, ulehl a
brzy usnul. Bylo půl noci; tu cítí, že ho někdo béře za ruku; probudí se a vidí
před sebou Gabriele zcela přistrojeného. „Což je již ráno?“ ptá se ho Josef.</p>

<p class=e-bookprozatext>„Ráno ještě není, ale jen vstaň a ustroj se,“
odpověděl tiše Gabriel. Když se byl Josef přistrojil, ptal se druha, co má být?</p>

<p class=e-bookprozatext>„Co má být, to ti hnedle povím. Viděl jsi to množství
stříbra, co se tady ve všech koutech válí? Já si všimnul, kde ho nejvíce leží,
a ty půjdeš nyní se mnou a ukradnem je.</p>

<p class=e-bookprozatext>„Bůh mne uchovej takové myšlénky!“ řekl Josef a celý
se třásl. „Ale ty to nemyslíš opravdu, viď?“</p>

<p class=e-bookprozatext>„Blázne, pro nic a za nic bych tě nebudil. Jen chutě
pojď a nebuď bláhový. Ti lidé to ani nepoznají, jsou dost bohati, a nám to
pomůže na dlouhý čas. Tiše skočíme z okna, a než kdo vstane, budeme za horami.
Dělej, dělej, je tu jen o poprvé, až se trochu ostřílíš, půjde ti to jak by
hrál.“</p>

<p class=e-bookprozatext>Takto sváděl Gabriel Josefa, ale ten se nedal nižádným
lákáním namluvit. Konečně řekl onen: „Nechceš-li, nechoď; já to sem přinesu,
jen když mně to potom pomůžeš odnést. Přijde to na jeden vrub, ať se mnou co
máš anebo nic; chytí-li mne, budou také tebe držet.“ To dořekl a šel polehoučku
ven. Josef dostal strach a nevěděl, co má počíti, i myslil, že bude nejlépe,
když svůdnému druhu uteče. Šel k oknu a otevřel je, a vida, že není vysoké,
skočil dolů a utíkal městem ven přes pole a luka. Avšak nebyl ještě ani hodinu
za městem, tu slyší za sebou Gabriele volati: „Neutíkej a pomoz mně raději,
jsem už celý zpocen!“</p>

<p class=e-bookprozatext>Josef utíkal a nedbal křiku jeho; ale v okamžení
octnul se Gabriel u něho a chopil ho za ruku.</p>

<p class=e-bookprozatext>„Pusť mne, pusť, já se zlodějem nepůjdu a nechci s ním
ani mluvit. Měl jsem tě raději udat.“</p>

<p class=e-bookprozatext>„Tuším, že ti městští drábové práce uspořili, neboť
slyším kroky a vidím nablízku světla.“</p>

<p class=e-bookprozatext>„O já nešťastný, že jsem s tebou šel!“ bědoval nebohý
Josef.</p>

<p class=e-bookprozatext>Gabriel tušil pravdu; netrvalo to dlouho, drábové je
dohonili, dali oběma pouta na nohy a vedli je do města nazpět. Byli vsazeni do
vězení. Gabriel se smál, ale Josef naříkal a bědoval až hrůza. Ale jaké bylo
podivení všech v hospodě i při ouřadu, když ráno stříbro až do nejmenšího
kousku na svém místě našli a v uzlíku, co vandrovnímu vzali, samé kamení
spatřili. I peníze za večeři a za nocleh ležely na stolku. Mrzeli se lidé, že
ubohé pocestné nevinně týrali; aby to tedy poněkud spravili, šel pan hospodský
sám pro ně do vězení a pozval je na snídaní. Josef byl rád, že se to tak
skončilo, ač si nemohl vyložit, jak to Gabriel udělal. Po dobré snídaní
rozloučili se s hospodským, který je mnohokráte ještě za odpuštění prosil.</p>

<p class=e-bookprozatext>„Pročpak jsi mne a ty lidi tak pobláznil, Gabrieli?“
ptal se Josef, když byli samotni.</p>

<p class=e-bookprozatext>„Protože mně bylo o tebe, jinak bych jim to nebyl
odpustil.“</p>

<p class=e-bookprozatext>„Vidíš, Gabrieli, já takové žerty nemiluji, a proto se
raději rozejděme. Najdi si jiného druha, já půjdu sám.”</p>

<p class=e-bookprozatext>„Já ale ne, Josífku; ty se mi líbíš, a jdi si kam
chceš, já půjdu všude za tebou jako tvůj stín.“</p>

<p class=e-bookprozatext>Nemoha Josef Gabriele nijak odbýti, konečně mu zase
dovolil, aby s ním šel. Nějaký čas se jim dobře vedlo a Josef byl s Gabrielem
spokojen. Jedenkráte přišli do jednoho hostince, a když večeřeli, přidružily se
k nim dvě roztomilé pacholátka, a jako by odjakživa s Josefem byly rostly, tak
důvěrně se k němu chovaly. Když žádal Gabriel pokoj, prosil jeden chlapec
matku:</p>

<p class=e-bookprozatext>„Maminko, dej Josefovi pokoj vedle našeho, my k němu
ráno přijdeme.“</p>

<p class=e-bookprozatext>Paní hospodská měla radost, že pán, za kterého Josefa
držela, s dítkami tak líbezně zachází, a ráda také prosbu dítěte vyplnila.
Chlapci šli s Josefem, dali mu dobrou noc a doložili, že ho časně ráno vzbudí a
že jim musí připověděné věci koupit. Josef slíbil, že koupí, a potom
spánembohem lehl a usnul. V noci ho zase Gabriel vzbudil.</p>

<p class=e-bookprozatext>„Copak zase blázníš?“ řekl Josef, když viděl, že je
venku tma.</p>

<p class=e-bookprozatext>„Vstaň, Josefe, a pojď se mnou, já ty děti zabiju,“
šeptal Gabriel a držel v ruce dlouhý nůž.</p>

<p class=e-bookprozatext>„Chceš nové žerty tropit? Víš, co jsem ti povídal.
Lehni a nedělej si ze mne blázna.“</p>

<p class=e-bookprozatext>„Já z tebe blázna nedělám; je to opravdové moje
mínění. Mně jsou ty děti protivné; musím je zabít, ať je jak chce.“</p>

<p class=e-bookprozatext>I nečekal dlouho na Josefa a tiše se kradl k dětskému
pokoji. Na Josefa přišla taková hrůza, že se jí nemohl ubránit; nevěda ani co
činí, hodil na sebe šaty, skočil z okna a utíkal do pole. Za malou chvíli ho
ale Gabriel dohonil.</p>

<p class=e-bookprozatext>„Copak mám za tebou ranec nosit? On uteče a nechá
všecko ležet. To jsou fuky s takovými koťátky; tak šikovně jsem jim krky
podřezal, že ani nedechly.“</p>

<p class=e-bookprozatext>„Probůh, Gabrieli, nesáhej mi k rozumu a mluv pravdu!“
prosil Josef pln ouzkosti.</p>

<p class=e-bookprozatext>„Tu se podívej, že mluvím pravdu,“ odpověděl Gabriel a
okázal mu krvavý nůž. Jak se Josef naň podíval, hned bez sebe na zem padl. Když
přišel k sobě, viděl, že je svázán a v rukou drábů. Opět byli do vězení
uvrženi.</p>

<p class=e-bookprozatext>„Ale proč se nad tím tak rmoutíš?“ pravil Gabriel s veselou
tváří k svému spoluvězni. „Kdopak mne při tom zastíhl? A abych se snad přiznal,
to bych byl hodný blázen. Podíváš se, já těm pánům zakroutím kohoutky, že
nebudou vidět, z které strany vítr věje.“</p>

<p class=e-bookprozatext>„Když ty to nepovíš, povím já to; neboť vidím nyní, že
mně ďábel v tvé postavě k tak ohavné smrti dopomohl, já však umru nevinen.
Nechci lží svou poslední hodinku zkalit.“</p>

<p class=e-bookprozatext>Sotva to dořekl, strhl se venku křik, dvéře se
otevřely a do nich vběhli ti dva chlapci s matkou a několika pány.</p>

<p class=e-bookprozatext>„Milý, milý Josefe,“ prosily děti a každé ho vzalo za
jednu ruku, „i ty pane, odpusťte mamince, co vám ublížila. Nám se v noci zdálo,
že jsi k nám přišel, ale byl jsi jako anděl v bílém šatě se zlatými křídly a
každému jsi uvázal na krk zlatý pásek. My radostí vykřikly, matka se probudila,
a když se na nás přišla podívat, zdálo se jí, že máme podřezané krky. Proto vás
hned stíhali. Podívej se, my máme ale jen zlaté prouhy od těch pásků.“</p>

<p class=e-bookprozatext>Odhrnuli bílé límce a Josef viděl okolo jich krku
zlaté prouhy. I vzal je do náručí a s pláčem je líbal. Matka sama jim pouta
odvázala a z vězení je vyvedla. Kde co nejlepšího měla, to snesla a hosti
častovala. Když přišla služka do pokoje, co vandrovní spali, viděla na stole
peníze a dětské hračky tak pěkné, jakové nikde na prodej nebývají. Přinesla to
dolů, děti se mohly radostí zbláznit a matce by se nikdo na světě nebyl směl
zmíniti, že to nejsou nějací princové, kteří na zapřenou po světě jezdí. Po
tabuli se Josef a Gabriel se všemi srdečně rozloučili a šli dále.</p>

<p class=e-bookprozatext>„Gabrieli?“ ptal se Josef, když byli za městem, „dnes
jsem tolik divného viděl, že nevím, co mám o tobě soudit. Pověz mi pak pravdu,
kdo jsi?“</p>

<p class=e-bookprozatext>„Jsem člověk jako ty, jenže mám trochu více rozumu než
ty,“ odpověděl Gabriel se smíchem, „a proto ti to vždy povídám, abys byl se
mnou spokojen.“</p>

<p class=e-bookprozatext>„Od dneška tě poslechnu a nebudu tě tak křivě
posuzovat.“</p>

<p class=e-bookprozatext>Opět chodili dlouho světem, než přišli do velkého
krásného města, kde bylo mnoho paláců a skvostných hostinců. Ale Gabriel nešel
do žádného řka: „Půjdem na noc k jednomu malíři, on nás rád uhlídá,“ a zamířil
do postranné ulice. Josef chtěl ledacos namítati, ale Gabriel stál již u dveří
malého domku a klepal. Za chvíli se dvéře otevřely a vážný starec vyjda ven
tázal se jich, co by žádali.</p>

<p class=e-bookprozatext>„Mistře,“ řekl Gabriel, „můj bratr zde by rád u
některého výborného malíře pracoval; i ptali jsme se, kdo by z mistrů byl
nejvýtečnější, a lidé nás odkázali k vám. Dovolte tedy, aby bratr Josef u vás
pracoval; přesvědčíte se, že je výborný malíř, a k tomu též rychlý.“</p>

<p class=e-bookprozatext>Malíř je vzal do sednice a zavolal na dceru, aby
přinesla hostům nějaké lahůdky. Když se posadili, řekl jim:</p>

<p class=e-bookprozatext>„Je-li ten pán tak výborný malíř, a k tomu též rychlý,
přichází mi velmi vhod. Mám důležitou práci před rukama a nevím, jak pochodím,
neboť jsem stár a zrak mne opouští. Poslyšte, povím vám o ní. Zde je velmi
bohatý kníže, který ani neví, co peněz má. Jsa velký milovník krásných obrazů,
maleb a jiného umění, pozval tyto dny mistry malířské z celého města k tabuli.
Po tabuli vstal a pravil, že chce, abychom mu vymalovali obraz tak krásný,
jakého posud neviděl. Kdo by to vykonal, tomu že dá padesát tisíc kusů dukátů.
Nyní maluje každý z nás obraz. Já vím, že odměny nedostanu, ale kníže každý
krásný obraz draze zaplatí a já na svá stará kolena potřebuji peněz na
přilepšenou.“</p>

<p class=e-bookprozatext>Vtom vešla jeho dcera do dveří a přinesla víno, ovoce
a jiné pamlsky. Josef se na ni podíval, ale honem sklopil oči, neboť se potkal
s černým zrakem jejím.</p>

<p class=e-bookprozatext>„Olivo,“ řekl otec k dceři své, „ten pán bude u mne
pracovat.“</p>

<p class=e-bookprozatext>„Těším se z toho, bude nám veseleji. Beztoho jsi,
otče, nějaký čas smuten,“ ozval se jemný hlas z karmínových úst sličné Olivy.</p>

<p class=e-bookprozatext>„To se přidržte jenom mne, krásná panno,“ řekl
Gabriel, „neboť já zůstanu s ním u vás. My jsme tak na sebe uvykli, že nemůžeme
jeden bez druhého býti. Váš otec s ním bude docela spokojen, ale vy, panno,
sotva, neboť je nemluva odjakživa a ženských se bojí jako zlých duchů.“</p>

<p class=e-bookprozatext>„Ach, co to zase pravíš, Gabrieli!“ ozval se Josef a
tváře mu hněvem zahořely, že ho té panně tak zlehčuje. „Jednou mne chválíš, kde
toho nezasluhuji, a po druhé mi děláš křivdu.“</p>

<p class=e-bookprozatext>„Jen se nepýři, Josífku! To není žádná nectnost; naše
matka také málo mluví, ale její slova mají jádro. Říkává, třebas měla jabloň
málo jablek, jen když jsou chutné. A ty jsi se vydařil po matce.“</p>

<p class=e-bookprozatext>Tak hovořil Gabriel a Josefovi nedal ani k slovu
přijít, jako by napřed věděl, že mu chce celý jeho záměr zkazit. Josefa. to
mrzelo, že si dělá Gabriel ze starého malíře blázny; každou minutu chtěl tedy s
barvou ven, ale Gabriel ho s očí ani nespustil. Ještě ho také i to hnětlo, že
se Gabriel k Olivě lichotí a ona že ho tak pozorně poslouchá. Seděl tedy jako
zaražený a byl rád, když přišel čas ke spaní.</p>

<p class=e-bookprozatext>„Jak mne můžeš jen za malíře vydávat, vždyť neumím
vzíti štětec do ruky!“ domlouval Josef svému druhu, když přišli do čistého
pokojíka, v němž kolem na stěnách uměle malované obrazy visely.</p>

<p class=e-bookprozatext>„Není tomu dávno, co jsi mně poslušenství slíbil, a
nyní se zase ptáš a myslíš, že tobě na škodu jednám. Jen řekni zejtra mistru,
aby ti dal k malování potřebné věci. Já ti pomohu a uhlídáš, že bude malíř s
tebou spokojen; musíme se mu za jeho hostinství odměnit.“</p>

<p class=e-bookprozatext>„S tím jsem spokojen, jen mne nenech ve lži,“
odpověděl Josef, který myslil, že je Gabriel malíř, an se ho po tu dobu neptal,
jakého jest řemesla.</p>

<p class=e-bookprozatext>Zrovna nad Josefovou postelí visel obraz domácí dcery.
Se zalíbením hleděl naň Josef, tu mu ale zaklepal Gabriel na rameno a s
potutelným úsměvem pravil: „Oliva je krásné děvče, ne-li, bratře?“</p>

<p class=e-bookprozatext>„Že se ti líbí, pozoroval jsem,“ odpověděl Josefa jeho
slova zněla trochu trpce.</p>

<p class=e-bookprozatext>„A tobě se nelíbí? Jen nezapírej, já to vím, a nejen
to, nýbrž také, že se na mne hněváš; ale proto se nemusíš mračit, třebas byla
se mnou více mluvila. Ty se jí přece lépe líbíš než já. Jen se pokus o její
lásku, kdož ví, co Pánbůh nedá.“</p>

<p class=e-bookprozatext>Dlouho rozmlouvali ještě o krásné Olivě a jejím otci,
až usnuli. Říkává se, že nač člověk ve dne myslí, o tom že se mu v noci zdá! U
Josefa se to vyplnilo. Zdálo se mu, že stojí před obrazem krásné Olivy.
Najednou jako by obraz zmizel, a ozářen čarovným světlem jako by anděl ze zdi
vystoupil a Olivu za ruku vedl. Přiblíživ se k Josefovi, vložil ruku jeho do
ruky panny milé. Radostí se Josef probudil a viděl Gabriela u stolku malovat.
Divil se sice, jak může při tak slabém světle pracovat, ale neřekl nic a dělal,
jako by spal. Po chvíli odložil Gabriel štětec a paletu, přikryl obraz a lehl
opět na lože. Ráno jak vstali, šel Josef nejprve k obrazu a odkryl ho, ale v
úžasu udělal krok zpátky, neboť se na něho usmívala milostná tvář matky boží v
podobě krásné Olivy. Nebyl to bleskotný zrak vášnivé dívky, to bylo oko, v němž
se zářila čistá láska nebeská. Tichý mír a neobmezená odevzdanost do vůle boží
zrcadlila se v andělské tváři milující matky. Čím déle se Josef na ni díval,
tím krásnější se zdála býti; nemoha odolat, klekl před obrazem na zem a modlil
se; prsa jeho se šířila svatou touhou a duše zalítala k trůnu nebeskému.
Rozčilen uvrhl se potom na prsa Gabrielova a zvolal: „Bratře, bratře, tys více
než člověk.“</p>

<p class=e-bookprozatext>„Myslíš snad proto, že jsem vymaloval přes noc obraz?
Jsemť malíř, jen trochu šikovnější než obyčejní malíři.“</p>

<p class=e-bookprozatext>Od té chvíle ctil Josef Gabriele co svého rádce a
vůdce a každé jeho slovo bylo mu přikázáním. Nato šli k snídani, a když
pojedli, řekl Gabriel malíři: „Nyní pojďte, mistře, do našeho pokoje a uvidíte
práci mého bratra. Nedal si v noci pokoje a dodělal obraz, který měl začatý,
abyste se mohl dnes již přesvědčit, co umí.“ Vzal mistra za ruku a vedl jej do
pokoje, kde spali. Josef a Oliva šli za nimi.</p>

<p class=e-bookprozatext>Jako prve Josefa, tak překvapil krásný obraz mistra i
Olivu a zarděla se panna shledajíc, že se matka boží poněkud jí samé podobá.
Starý malíř byl však radostí celý bez sebe, i přikročil k Josefovi a podával mu
ruku řka:</p>

<p class=e-bookprozatext>„Dej mi ruku, bratře, tys hoden slouti malířem, já se
s uctivostí před tebou klaním. Dovolíš-li, vezmu ten obraz knížeti a odměna
vysazena tě nemine.“</p>

<p class=e-bookprozatext>Josef se zarděl nad tou nezaslouženou pochvalou, ale
Gabriel na něho mrknul, a on pravil: „Jen pod tou výminkou dovolím vám obraz
knížeti dáti, když řeknete, že jste jej sám maloval, a odměnu pro sebe
přijmete. Já maluji jen z pouhého zalíbení a peněz nepotřebuji.“</p>

<p class=e-bookprozatext>Mistr tomu nechtěl připustit, ale Gabriel i Josef ho
konečně tak daleko přiměli, že svolil a s obrazem ke knížeti se odebral. Bratři
se procházeli zatím s krásnou Olivou po zahradě v citronových a myrtových
hájích. Po několika hodinách zastavil knížecí kočár před vraty a dva sloužící
pomohli z něho starému malíři, jemuž radost s tváří zářila, že určenou odměnu
dostal. Ještě jednou nutil malíř, aby si skříni s dukáty a prsten, jejž mu
kníže pro zvláštní milost daroval, nechal, ale Josef nechtěl žádnou mocí peníze
vzíti, prsten však přijal a strčil ho krásné Olivě na růžový prst.</p>

<p class=e-bookprozatext>„Jakou radost bych jen mému dobrodinci způsobil?“ ptal
se malíř Gabriele, když byli o samotě. „Tys jeho bratr a nejlépe mi poraditi
můžeš.“</p>

<p class=e-bookprozatext>„Chováš, mistře, v tvém domě diamant, jehož leskem
srdce Josefovo se vzňalo a po němž touží; dáš-li mu ho, bude na věky šťastný.“</p>

<p class=e-bookprozatext>Chvilku se na něho malíř díval, pak ale porozuměv
slovům jeho, podal mu ruku řka: „Budiž jeho!“</p>

<p class=e-bookprozatext>I šel hned k dceři své a řekl jí, co mu byl Gabriel
svěřil, a když slyšel, že i ona Josefovi nakloněna jest, s lehkým srdcem hned
se k bratrům vrátil. Josef by byl raději za horami býval, neboť cítil, že Olivu
miluje celým srdcem, a domníval se, že i ona by jím nepovrhla; a přece když si
vzpomněl na svůj ukrutný osud, viděl, že jí lásku svou zjevit nemůže. To bylo
posud jediné tajemství, které před Gabrielem skrýval; avšak si umínil, že mu je
zjeví, by zvěděl, proč z malířova domu pospíchá.</p>

<p class=e-bookprozatext>U večeře dával malíř Josefovi kolikráte na srozuměnou,
že mu dá Olivu rád, jen aby o ni řekl. Ale Josef mlčel a panna se styděla. Po
večeři vstal mistr a přistoupil k Josefovi, vzal ho za ruku a řekl: „Milý synu,
rád bych se ti něčím odsloužil, požádej tedy cokoliv, já ti vše dám.“</p>

<p class=e-bookprozatext>„Mistře,“ odpověděl Josef, hluboce si vzdychna, „žádám
jen tvou lásku, tou jsem dosti odměněn.“</p>

<p class=e-bookprozatext>„Tvou lásku, mistře, a lásku a ruku této panny,“ řekl
za nimi Gabriel a přivedl uzarděnou Olivu. „Musím nebohému z nouze pomoci.“</p>

<p class=e-bookprozatext>I vložil malíř ruce milujících do sebe a pravil: „Otec
nebeský vás žehnej, jako já vás žehnám, a anděl strážný ved vás po všech
cestách života vašeho.“ Tak řekl, a políbiv oba v čelo, plakal.</p>

<p class=e-bookprozatext>Josef obejmul sličnou nevěstu a v jejím náručí
zapomněl na chvíli, jaký osud ho čeká. Gabriel stál po straně a po míruplné
tváři jeho rozlívala se blahá spokojenost a láska.</p>

<p class=e-bookprozatext>„Příteli, příteli, co jsi to učinil, já nemohu Olivu
za manželku pojmout, ona by byla nešťastná!“ Tak naříkal Josef, když vešli do
pokoje. Gabriel se ho ptal na příčinu a Josef mu to hrozné tajemství svěřil.</p>

<p class=e-bookprozatext>„Jen důvěřuj v Boha,“ těšil ho Gabriel, „zůstaň zde a
slav pokojně svůj sňatek. Bůh spravedlivého neopustí.“</p>

<p class=e-bookprozatext>I spokojil se poněkud Josef a v sladkých snech strávil
noc tu. Druhý den se začínaly dělat přípravy k svatbě a za několik dní slavila
se tiše, ale s opravdovou blažeností.</p>

<p class=e-bookprozatext>K večeru zavolal Gabriel ženicha od nevěstiny strany a
řekl k němu: „Bratře můj, ty jsi přesvědčen, že ti k ničemu zlému neradím, a proto
mne ještě po tři dni poslechni; bude to k tvému štěstí.“</p>

<p class=e-bookprozatext>„Nuže, pověz, co žádáš?“</p>

<p class=e-bookprozatext>„Odřekni se po tři noci manželského lože a pojď se
mnou!“</p>

<p class=e-bookprozatext>„A co si Oliva o mně pomyslí? Co jí mám říci?“ ptal se
Josef smutným hlasem.</p>

<p class=e-bookprozatext>„Řekni jí, že toho k tvému štěstí potřebí. Kde jsi
však byl a co jsi dělal, to jí musíš zatajit.“ Josef podal Gabrielovi ruku a
odešel.</p>

<p class=e-bookprozatext>Byla noc; temné klenutí nebeské, skvělými diamanty
rukou Páně vykládané, rozprostíralo se nad širou zemí. U okna svého pokojíku
stála mladá nevěsta v nočním lehkém rouchu a kladla tváře do vonného jasmínu,
by je zchladila. Tu se ozve lehký krok, dvéře se otevrou a sladké tušení
prodechne Olivinu duši; je to mladý manžel.</p>

<p class=e-bookprozatext>„Odpusť, drahá milá moje!“ prosil Josef a tiskl
vnadyplnou ženu k srdci, „odpusť a neviň mne z nelaskavosti. Bůh ví, jak bych
rád u tebe zůstal, ale musím pryč; tvoje a moje štěstí to žádá, bych se blaha
svého odřekl.“</p>

<p class=e-bookprozatext>Z temna zablesklo oko vášnivé ženy a v srdci se cosi
ozývalo jako nedůvěra, ale patříc do tváře manžela svého, uvěřila mu a nechala
ho jíti. Venku čekal Gabriel; pojma Josefa za ruku, vedl ho ulicí za bránu do
pole. Uprostřed rozkošných hájů stála kaplička zasvěcená nejsvětějšímu jménu
Ježíšovu. Tam se Gabriel zastavil, a klesna na první stupeň, pobízel Josefa, by
vedle něho na kolena klekl, řka: „Zde se budeme bez ustání do tří hodin modlit,
pak půjdem nazpět. Je to za tvé štěstí, Josefe.“</p>

<p class=e-bookprozatext>A Josef položil čelo na železnou mříži, a když se mu
horká krev ztišila, zdvihl oko k hvězdné dáli. Dlouho se modlil a bylo mu, jako
by znenáhla hvězdy míjely, růžová záře se po nebi rozprostírala a on viděl až k
trůnu věčného Boha. Viděl anděly se snášet na zlatých oblacích, slyšel jich
tichý krok, patřil na tvář milostné královny nebeské a zdálo se mu, že se
usmívá jako z bratrova obrazu. Čistá víra v neskonalou lásku a mocnost božskou
upevnila se v srdci jeho, mír a pokoj se v něm rozložil. Když bily tři hodiny,
vzal Gabriel Josefa za ruku, a tiše jak přišli, opět odešli.</p>

<p class=e-bookprozatext>Oliva se častokráte za den ptala, kde Josef v noci
byl, ale on jí to neřekl. Když přišel večer a Josef opět se s ní loučil,
nemohla nelíbost svou utajit a důtklivě se ptala, kam chodí.</p>

<p class=e-bookprozatext>„Pravil jsem ti, že je to k tvému a mému štěstí a že
více zjevit nesmím. Dnešní a zejtřejší noc musím ještě bez tebe strávit a co
důkaz tvé lásky žádám, abys mi věřila a neptala se, kam chodím.“</p>

<p class=e-bookprozatext>Avšak toho nemohl Josef na své ženě vyprosit, aby ho
byla ráda a s důvěrou propustila. Něco tajného ale, čemu odolati nemohl, táhlo
jej za Gabrielem, pročež vymkna se z náručí ženina, pospíchal k očekávajícímu
bratru. Ten ho vedl na to samé místo a opět se modlili, ale jen do dvou hodin.
Druhý den ráno žalovala Oliva svému otci, že Josef v noci s bratrem se toulá a
jí snad věrnost nezachovává. Ale otec, rozšafný muž, ji z té důminky káral, a
omlouvaje to, těšil ji, že sám s Josefem promluví. Ale neřekl celý den ani
slova, maje důvěrnost v syna svého, co muže hodného.</p>

<p class=e-bookprozatext>Večer o desíti hodinách odešel Josef s Gabrielem ke
kapličce. Až za město je následoval zdáli temný stín, potom se však ztratil.
Byla to Oliva, která šla za nimi, že však se bála jíti do šírého pole, vrátila
se k otci a na kolenou ho prosila, by ji v tu stranu doprovodil. Ale otec se
rozhněval, ona prosila, on jí domlouval, a když bylo skoro půl noci a malíř
viděl, že bere Oliva závoj a že se přece na cestu chystá, vzchopil se a pravil:</p>

<p class=e-bookprozatext>„Půjdu tedy s tebou, abych tě přesvědčil, že není
Josef na zlé cestě; neboť vím, že mne důvěra k němu nezklamala.“</p>

<p class=e-bookprozatext>Když přišel Josef s Gabrielem ke kapličce, klekli a
modlili se, po chvíli pak řekl Gabriel:</p>

<p class=e-bookprozatext>„Nyní, Josefe, vstaň a postav se pod tento strom.“
Josef to učinil a Gabriel vytáhl zlatou šnůru, a než se toho Josef nadál, visel
na stromu. Gabriel pak klekl pod ním na zem, sepjal ruce k nebi a dlouhou
chvíli se modlil. Potom vstal a Josefa odvázal; s podivením tázal se tento, co
s ním dělal, a Gabriel mu odpověděl:</p>

<p class=e-bookprozatext>„Dnes jsi, Josefe, dvacet let stár a osud tvůj se
vyplnil, byl jsi oběšen; mělo se to ovšem jinak státi, ale že jsi byl stálý a
Boha se nespustil, odvrátil od tebe smrt ohavnou. Vidíš, měl jsi býti nejdříve
zlodějem, potom vrahem a naposled jsi měl odvésti děvče nevinné a otce jejího v
bídu uvrhnout. Já tě k tomu sváděl, tys nevinně trpěl, ale Boha jsi se nikdy
nespustil, nyní jsi vysvobozen a do smrti se ti dobře povede. Já jsem tvůj
anděl strážce.“</p>

<p class=e-bookprozatext>Při těch slovech proměnil se Gabriel v zlatokřídlého
anděla a zmizel. Jasná záře se rozlila na místě, kde stál, a sladká hudba
zaznívala v ucho Josefovo. Dlouho díval se jako okouzlen na to místo, kde
strážný jeho duch zmizel, potom ale klekl a s vroucím srdcem děkoval Tvůrci za
nově daný život.</p>

<p class=e-bookprozatext>Když mluvil Gabriel s Josefem, stála Oliva s otcem
pozdálí. Tu viděli Gabriele v anděla se proměnit a hrůzou omráčen klesli na
zem. Teprv za dlouhou chvíli spěšně se domů odebrali. Otec se rmoutil, že
slídil kroky tak bohabojného muže, kterého jim sám Bůh do domu seslal. Oliva se
dala na pokání. Šla do své komůrky a modlila se, by jí Bůh ten hřích odpustil.</p>

<p class=e-bookprozatext>Josef přišel domů a tiše se vkradl do komůrky k své
ženě. Oliva se však bála do jeho tváři pohlédnout a pokorně se ze své nedůvěry
vyznávala, prosíc, by jí odpustil. A Josef přivinul milovanou ženu k tlukoucímu
srdci a milerád jí odpustil, neboť se mu hřích její zdál býti novým důkazem
vřelé lásky.</p>

<p class=e-bookprozatext>Ráno když vešli manželé k otci, začal mu Josef všecky
své příběhy vypravovat, a když dokončil, prosil jej, by vše prodal a s ním clo
vlasti táhl. Obrazem od anděla malovaným nabyli bohatství; i dal tedy malíř dům
chudým, rozloučil se s domovem a šel za svými dětmi.</p>

<p class=e-bookprozatext>Josefovi rodiče neměli celý dvacátý rok jeho věku upokojenou
chvíli a na všechny strany se vyptávali, jestli by neslyšeli o jeho smrti.
Ničeho se však nedopátrali. Dvacátý rok byl již ušel a ubozí dávali na modlení
za jeho nebohou duši. Jedenkráte slyší, že přijel do hospody mladý bohatý pán s
paní a s otcem a že se po nich ptá. I mysleli již, že nějakou zprávu o smrti
synově dostanou, a se strachem jej očekávali. Tu přijede kočár, vyskočí z něho
mladý muž, vezme do náručí sličnou dámu, pomůže starému pánu a všickni tři se
berou nahoru. Dvéře se’otevrou, kupcová se podívá na pána a vzkřikne: „Můj
Josefe!“ a syn tiskne máteř do svých loktů a celuje drahé líčko. Radost tu
popsati žádné péro v stavu není.</p>

<p class=e-bookprozatext>První syn Josefův se jmenoval Gabriel a první
modlitba, které ho otec a matka učili, byla: „Anděle boží, strážce můj!“</p>

<p class=e-booknadpis2><a name="_Toc340849023">Zlá matka</a></p>

<p class=e-bookprozatext>Paní Kačenka, mladá vdova a hospodská v osamělé
hospodě, byla vyhlášená za krásnou, a mnohý si zašel kus cesty a peníze
utrácel, jen aby se mohl na ni podívat a s ní pohovořit. Ale ta krása bylo také
všecko, co bylo na paní Kačence pěkného. Nu, ona je také milovala, to své pěkné
tělo; nic jí nebylo na světě dražší. Měla po svém manželu malou dcerušku
Elišku; ale na tu nevzpomněla ani ve dne, ani v noci, tak jako by žádnou
neměla. Ale jakpak měla na ni vzpomínat, jak ji měla milovat, když byla sama
sobě všecko. Ona dítě své nemilovala, ani je nenáviděla, a odevzdala je staré
chůvě, která na štěstí dobré stvoření byla. Myslíte snad, že dychtila po
vdavkách? I Pánbůh chraň! Kam by se poděly zamilované pletky? Kam svoboda? Ale
co nejhoršího by přitom bylo a čeho se paní Kačenka nejvíc bála, že mohla mít
děti a ztrátu na své kráse utrpět. Co by si byla potom počala! </p>

<p class=e-bookprozatext>Ale běda! Eliška počala dorůstat, a tak náhle, že se
jí najednou matka zděsila a s leknutím na tu mladou dívčici hleděla, která měla
tvář jako Maří Magdalena. Od té chvíle byla starost matčina Elišce bičem; od
božího rána do samého večera šla z rány na ránu a krok dobře neudělala, ač se
snažila všemožně matce zadost učiniti. Ale čím lépe dělala, tím byla matka
horší. Konečně jí nesměla ani na oči; zavřela ji do tmavé komůrky, dávala
jednou za den jíst a dvakrát bití.</p>

<p class=e-bookprozatext>„Ty milý bože,“ naříkala ubohá Eliška, „cožpak jsem
jen provinila, že mne mamička tak bije! Duši bych dala za jedinké dobré slovo!
O Panno Marie, smiluj se nade mnou a vezmi mne raději k sobě do nebe!“</p>

<p class=e-bookprozatext>Každý den večer chodila se dívat na Elišku se světlem,
zdali již schází a krása se jí ztrácí. Ale ku podivu, děvče bylo denně hezčí a
hezčí, a paní Kačenčina bílá pleť žlučí žloutla jako podmásníček. Div se
nezbláznila! Darmo ji Eliška na kolenou prosila, aby se nad ní smilovala, aby
ji z domu vyhnala, jen aby ji nebila. Ale ona se nad ní nesmilovala a nejraději
by ji byla zabila, kdyby se nebyla bála chasy.</p>

<p class=e-bookprozatext>„Pročpak zavíráte, hospodyně, Elišku?“ ptávala se její
bývalá chůva.</p>

<p class=e-bookprozatext>„Kdybych byla tak hloupá, jako ty jsi a ona, nechala
bych ji na podívanou svodným mužům, by ji zkazili a já hanbu měla. Až ji
vycvičím, jak se má ve světě chovat, potom může ven.“</p>

<p class=e-bookprozatext>„Vždyť by nebylo tak zle,“ pomyslila si stará chůva a měla
zlost na hospodyni. Jednou se dostala ale přece do komůrky na malou chvilku,
neboť byla paní Kačenka trochu zpita a nechala klíč ležet, který vždy u sebe
nosila, by žádný do komory nemohl. Když viděla Eliška starou chůvu do dveří
kráčet, vyskočila z tvrdého lože, kde jenom trochu slámy jako pro psíka
nastláno bylo, a vrhla se s pláčem na její prsa.</p>

<p class=e-bookprozatext>„No, no neplač tak, má dobrá děvečko,“ chlácholila ji
stará Mařenka, „vždyť bude zase dobře. Matka má o tebe starost, že jsi hezká,
aby tě mužští nesvedli, a to jí nesmíš za zlé pokládat.“</p>

<p class=e-bookprozatext>„O nevěř, nevěř, Mařenko, ona mne nemiluje, ona mne
bije, ona mne chce zabít. O kýž ležím tak hluboko pod zemí, jako stojím nad
zemí!“</p>

<p class=e-bookprozatext>Mařenka stála jako kamenná socha, když slyšela od
Elišky, co zkusí a jak s ní matka nakládá. Ale pomoci nemohla, aspoň ne hned;
běžela a přinesla dobré jídlo i pití své ubohé schovance, potěšila ji prozatím
a odešla. Hospodská nevěděla nic; od té chvíle byla Mařenka smutna, nemluvila a
škaredila se celý boží den; když byla ale sama, plakala a prosila Boha o
Eliščino vysvobození. Jednoho dne sedí na mezníku nedaleko hospody, pase a
pláče. Tu jede kolem krásný mladý pán na koni a ptá se jí, proč pláče.</p>

<p class=e-bookprozatext>„Ach bože, kterak nemám plakat,“ odpověděla štkajíc
Mařenka a začala plakat ještě víc. Po chvíli teprv se pán dověděl, proč Mařenka
pláče.</p>

<p class=e-bookprozatext>„Spokoj se,“ těšil pán, „já právě do hospody jedu, i
postarám se o to, abych Elišku viděl a s ní promluvil. Možná že jí pomohu.“</p>

<p class=e-bookprozatext>Mařenka utřela slze a radostí začala líbat pánu nohy.
Ten ale pospíchal do hospody; šenkýřka mu vyběhla naproti a nevěděla samou
ochotou kam dříve skočit. Mladý pán se měl k šenkýřce velmi lichotně, a když mu
přinesla víno, neustále ji nutil, by s ním pila, k čemu se nedala paní Kačenka
dlouho pobízet. Pila, hovořila, pila zase a pila tak dlouho, až se zpila a
usnula. To pán chtěl, a sotva šenkýřce těžká hlava sklesla, vzal jí klíče a
pospíchal ke komůrce; dříve však se ohlídl, aby ho žádný nezkoumal.</p>

<p class=e-bookprozatext>Eliška myslila, že jde matka, a již se celá třásla; tu
vkročí do dveří hezký mladý pán. Zapýřila se až po uši, když se pán s patrným
zalíbením na ni podíval. „Nelekej se, Eliško,“ řekl velmi příjemným hlasem, „já
tě přišel vysvobodit.“</p>

<p class=e-bookprozatext>„Mne vysvobodit a proč?“ ptala se Eliška, neboť se
pána začala bát, který s ní oči nespustil.</p>

<p class=e-bookprozatext>„Proč tě chci vysvobodit? Jak to můžeš tak říci, což
myslíš, že nevím, jak tě tvá ukrutná matka trýzní? Já to dobře vím a
nedopustím, abys tu déle zůstala. Pojď a nic se neboj, já tě odtud unesu.“</p>

<p class=e-bookprozatext>„Ne, ne pane, já s vámi jít nemohu a nepůjdu. Ať se
nemám u matky dobře, ona je přece matka, a Pánbůh by mně žádné štěstí nedal,
kdybych ji podvedla. Jděte spánembohem svou cestou a nestarejte se pranic o
mne.“</p>

<p class=e-bookprozatext>„Eliško, tys bláhová, bojíš se mne, viď? Ale nic se
neboj, ty se mi líbíš, pojď do mého hradu a já si tě vezmu za ženu.“</p>

<p class=e-bookprozatext>„Chcete-li si mne vzíti za ženu, řekněte dříve
mamince.“</p>

<p class=e-bookprozatext>„Dobře, Eliško, řeknu; ale půjdeš potom ráda se mnou?“</p>

<p class=e-bookprozatext>„Půjdu,“ zašeptala Eliška se sklopenou hlavičkou.
Ještě jednou jí stiskl pán ruce, dal sbohem a odešel. Samou radostí ale strčil
klíč do kapsy, zapomněl na plat i na šenkýřku, sedl na kůň, a již ho tam
nebylo. Když paní Kačenka opičku trochu s krku pozbyla, mnula si oči a první
bylo hmatat po klíčích; ale ty byly pryč. Tu vyskočila jako tygřice, ohlížela
se po pánu, hledala klíče, ale nenašla jedno ani druhé. Zlostí naplněna šla ke
komůrce, otvírala, ale ono bylo zamknuto, a přece slyšela, že tam Eliška dýchá.
„Otevři, Eliško,“ volala na ni myslíc, že jí tam Mařena klíče dala.</p>

<p class=e-bookprozatext>„Jakpak mohu otevřít, vždyť jsem zamknuta a pán klíče
vzal.“</p>

<p class=e-bookprozatext>„Jaký pán, ty nezbedná? Kdo u tebe byl?“</p>

<p class=e-bookprozatext>„Nezlobte se, mamičko, vždyť já za to nemohu; on sem
přišel a chtěl, abych šla s ním, když jsem nechtěla, odešel.“ Paní Kačenka se
zamyslila, a místo co měla dceřinu lásku a dobrotu odměnit, vyřkla v duchu nad
ní ortel, který byl docela jejího srdce hoden.</p>

<p class=e-bookprozatext>Odešla ode dveří a brala se dolů na dvůr mezi chasu
jakoby nic. Měla jednoho pacholka, hezkého hocha, který jí byl tělem a duší
oddán, toho zavolala nyní na stranu. „Jestlipak by si, Jakube, mně k vůli něco
udělal?“ ptala se ho velmi lichotně.</p>

<p class=e-bookprozatext>„Nač se ptáte, hospodyně? Vždyť dobře víte, že bych si
pro vás dal krk uříznout,“ odpověděl Jakub smutným hlasem.</p>

<p class=e-bookprozatext>„Já vím, že bys mně mnoho k vůli udělal, ale to je věc
těžká. Než uděláš-li to, potom tvou lásku odměním – potom si tě vezmu,
rozumíš?“</p>

<p class=e-bookprozatext>„Mluvte, hospodyně, prosím vás, a nic se neptejte,
jestli to udělám; všecko udělám pro vaši lásku, do pekla půjdu, půl světa
pobiju, všecko, všecko udělám.“</p>

<p class=e-bookprozatext>„Dobře tedy; vidíš, dnes jsem zpozorovala, že není
Eliška tak hloupá, jak jsem se domnívala, navzdor mé pozornosti přilákala k
sobě mužského a chtěla s ním utéci. Mne opil, vzal klíče a chtěl ji z komory
unést, ale já se probudila, nežli se jim to povedlo, a on ujel, klíče však vzal
s sebou. Až budou všecky spát, zapřahneš do vozu, ale tiše, ať žádného
neprobudíš, otevřeme komoru, a Elišku odvezeš do lesa. Ale nyní dej pozor! Až
ji hodně daleko zavezeš, potom jí ° musíš uřezat ruce a vyloupat oči a nechat
ji ležet. Na důkaz ale ruce a oči přineseš. Co se lekáš? Nechceš-li to udělat,
jdi mi s očí, a já najdu ještě někoho, kdo bude mít tolik smělosti za odměnu mé
ruky hanebné stvoření potrestat.“</p>

<p class=e-bookprozatext>„Mlčte, mlčte, já již jdu.“ Paní Kačenka dobře věděla,
na koho se obrátit, a třebas se i láskou zaslepený pacholek trochu zdráhal,
nebyl v stavu vyplést se ze síti té ďábelské ženy. V noci, když bylo všecko
ticho, zapřáhl Jakub brůny do vozu, vypáčil u komůrky dvéře a paní Kačenka
poručila dceři, aby se přistrojila na cestu.</p>

<p class=e-bookprozatext>„Kam mám jít, maminko?“ ptala se Eliška a plna strachu
začala se strojit.</p>

<p class=e-bookprozatext>„Však uhlídáš kam, ty bezbožné stvoření,“ odpověděla
stará, ustrojenou vzala za ruku a vedla k vozu. Ráda by byla Eliška padla matce
okolo krku, ale bála se; tiše sedla na vůz, plakala a modlila se. Napadlo jí,
jestli neřekl ten cizí pán matce o ni a nejede-li snad k němu; a tu splynul
jeho obraz s obrazem anděla strážce, ku kterému se právě modlila, a sama
nevěděla, kterého vroucněji vzývá. Mlčky dojela s Jakubem hluboko do lesa; když
koně zastavil, slezl a poroučel, by i ona slezla a k smrti se přichystala.</p>

<p class=e-bookprozatext>„Já k smrti, pročpak, Jakube, vždyť jsem nic
nezavinila?“ zabědovala Eliška.</p>

<p class=e-bookprozatext>„To mi do toho nic není, co mám poručíno, to udělám.“
I nebylo Elišce platné prošení a naříkání, a byť Jakubovi na okamžení svědomí
se ozvalo, hned si zase vzpomněl na svodnou šenkýřku, a outrpnost byla ta tam.
I dal nevinné Elišce ránu, až padla bez sebe na zem, potom jí uřízl obě ruce;
ale když chtěl i její sivé očka vyloupat, přišla na něho taková hrůza, že nebyl
v stavu na zmrzačenou obět nelidské matky více pohlédnout a domů ujeti musel.
Aby však přece oči přinesl, zabil psa, oči mu vyloupl a matce důkaz své lásky
podal, začež ho odměna přislíbená neminula. </p>

<p class=e-bookprozatext>Zatím ležela Eliška dlouho v lese beze vší paměti, až
bolestí probuzena oči otevřela a v tmavém lese bez rukou ležet se viděla. Ale
kdo jí krev zastavil? Kdo jí rány zavázal? – Snad Jakub, milosrdenstvím pohnut.
– Ale nikoli. – I vstala a naříkajíc a pláčíc vlekla se z lesa, a když k ránu
ven vyšla, stála před vysokým plotem. Kam nyní půjdu, na koho zaklepám? Kdo mi
zde otevře? myslila sama u sebe a dívala se na pevné dvéře. Tu přišla na ni
mdloba, a ona lehla do trávy a usnula. Sotva oči zamkla, snesl se s nebe
zlatoskvoucí anděl, vzal ji do náručí, přenesl přes plot do krásné zahrady a
položil pod strom. Ten jí byl také bolné rány zavázal. – Když se Eliška
probudila, viděla se v překrásné zahradě, blíže velkého zámku. Měla hlad, a
nemohla sáhnout pro jablka, které jí nad hlavou visely a jimiž by aspoň poněkud
hlad byla zahnala.</p>

<p class=e-bookprozatext>„O matko, matko, co jsem ti udělala, že jsi mne tak
ukrutně trestala, tak bídné stvoření ze mne udělala!“ zalkalo děvče a zdvihlo
uslzené oko k nebi. Tu spadlo jablko se stromu jí na klín, rozpůlilo se, a ona
vzala kousky do úst a snědla; i děkovala Pánubohu a zůstala tiše sedět.
Najednou jde nedaleko zahradník, a když vidí tak podivné bezruké, krví zamazané
stvoření pod stromem sedět, obrátí se a běží do zámku. Kníže Hynek, kterému
zámek patřil, sedal právě na koně a odbyl zahradníka prudce, že nemá kdy na
žebráky se teď dívat, že musí pryč; ale když zahradník namítal, že to žebrák
není, že neví, co to je a jak se to do zahrady dostalo, slezl kníže zase s koně
a šel za ním. Ale jak se oba ulekli, on když poznal Elišku, a ona když poznala
mladého pána, který ji chtěl vysvobodit.</p>

<p class=e-bookprozatext>„Probůh, Eliško! Co se to s tebou stalo? Kdo tě tak
ukrutně zmrzačil? Jak jsi mohla přijít sem do zahrady?“</p>

<p class=e-bookprozatext>Tak dotíral kníže na Elišku. Ale ta předobrá neřekla,
že jí to matka učinit kázala, ona řekla jen, že byla z domu vyhnána a v lese že
přišli loupežníci a ze zlosti, že peníze u ní nenašli, ruce jí uřezali. Kdo jí
je ale zavázal a kdo ji do zahrady přenesl, to že neví. Hynek však věděl, že
Eliška tají, an žádných loupežníků v lese nebylo, a že nechce svou ukrutnou
matku vyzradit; a tím více ji miloval. „O že jsi nešla včera se mnou!“ řekl,
když svou smyšlénku dokončila. „Že jsi mne neposlechla! Ale netruchli, já tě
miluji tak jako tak, a přece budeš má. Máti moje svolila, abych si tě vzal, a
právě jsem chtěl pro tebe jeti; nyní tebe sám Bůh v moji náruč donesl, sice
bych tě byl snad ani více neviděl!“</p>

<p class=e-bookprozatext>Po těch slovích vzal mdlou milenku do náručí a donesl
k matce. Stará kněžna zplakala nad tím krásným nešťastným děvčetem; ale když
slyšela, že Hynek přece za ženu si ji vzít chce, zarmoutila se velice a
naříkala v srdci, že ji Bůh do zámku přinesl. Avšak i Eliška, ač se jí Hynek
velmi zalíbil, nechtěla svolit, aby si ji za ženu vzal, namítajíc své hrozné
neštěstí; ale kníže zůstal při svém slovu a chlácholením, prosbami a vroucími
polibky vymámil na slabé dívce svolení. Nyní běžel k matce, aby jim dala
požehnání. „Já ti nebráním, synu,“ řekla slzíc stařena; „ale bojím se, že budeš
jednou naříkat. Ráda bych byla svolila, kdyby ubohé děvče zdravé bylo, ale tak!
Předlož si to, aby si jednou nepykal a sebe a ji nešťastným neučinil!“</p>

<p class=e-bookprozatext>„Matko, nešlechetným bych byl, abych si ji nevzal,
neboť skrze mne do neštěstí přišla. Já jí budu sloužit, budu se o ni starat
jako o nejdražší poklad. Jen se nermuť a věř, že budu šťasten.“</p>

<p class=e-bookprozatext>Když viděla kněžna, že je všecko darmo, svolila a
požehnala krásný nešťastný párek. Za několik dní byla svatba a Eliška byla
kněžnou. Hynek miloval svou Elišku nade všecko, jako by jí pranic nescházelo, a
staral se o ni jako o své nejmilovanější dítě. I stará kněžna, když poznala
Eliščiny ctnosti, jako vlastní své dítě ji milovala a jen někdy se strachovala,
by Hynkova láska neuchladla. Zprvu chtěl kníže dát šenkýřku potrestat, ale to
na něm mladá žena vyprosila, neboť byla jako holubice dobrá, a co je msta,
nevěděla. Aby jí potěšení udělal, vyzkoumal, kde Mařenka je, a přivedl ji k ní.
To bylo radostných slzí, to bylo ptaní! Nyní začala Mařenka vypravovat. „Má
zlatá děvečko – ale bože, já se zmýlila, jakpak ti mám nyní říkat?“</p>

<p class=e-bookprozatext>„Jak jsi mně dříve říkala, ty dobrá duše,“ řekla
Eliška. Má zlatá Eliško, tu noc, když jsi se ztratila, měla jsem zlý sen, a
pořád jen o tobě. Ráno jdu k tvé komůrce, poslouchám, ono nic; otvírám, dvéře
se ovšem otevřely, ale tys byla pryč. Ach já se div neskácela leknutím, ale
mlčela jsem a myslila u sebe, že se dovím, kde jsi. Hospodyně a Jakub byli samý
šepot, samý smích, a Jakub nebýval nikdy tak vesel; ale mně se nelíbil. Večír
chci k němu jít a chci ho zkoumat, zdali by o tobě věděl, ale tu ho vidím
krásti se k hospodyni do komory. Děvče milé, víc tamodtud nevyšel, a kam se
poděl, žádný neví. Já dostala strach a šla jsem domů; a také bych nebyla do
smrti krok z něho nevyšla, kdyby tebe nebylo.“</p>

<p class=e-bookprozatext>Eliška se velice zarmoutila nad matčinou nezbedností a
vroucně se za ni modlila. Mařenka převzala také trochu starosti o svou milou
schovanku, a tak nemohla býti v lepších rukou.</p>

<p class=e-bookprozatext>Jako když hrom z čista jasna uhodí, tak poděsila
zpráva, že má manžel jíti do boje, nebohou Elišku, a právě když měla být
matkou. I Hynek neopouštěl Elišku rád, a zvlášť v nejbolestnější hodině; ale
musel. Za několik dní byl zbrojný jeho lid pohromadě a kníže se s bolným srdcem
rozloučil, zanechaje v zámku plačící ženu a matku. V smutku žily obě kněžny a
zdlouhavě jim dnové ubíhali. Za krátký čas ale Eliška slehla a porodila dva
roztomilé chlapce. Stará kněžna byla neméně blažena než matka a jednoho za
druhým brala do náručí a slzíc je líbala. Když se trochu ustanovily, napsala
stará kněžna synovi list, v němž mu zprávu dala o narození synů a o zdraví
mladé matky. Pacholek jeden musel sednout na nejrychlejšího koně a donést list
pánovi do ležení. Poručení to se rychle vykonalo; pacholek přijal list, sedl na
koně a ujížděl ze zámku. Jel on okolo hospody paní Kačenky, a že měl žízeň,
zastavil se na okamžení, nevěda, že to je matka mladé kněžny. Paní Kačenka se
hned dle způsobu ženských tázala, odkud a kam jede, a pacholek jí také od slova
k slovu všecko pověděl. Paní Kačenka se velice zaradovala a věděla ihned, na
čem je. I nalívala pacholkovi jednu sklenku za druhou a milý pacholek pil, pil,
až zapomněl na svou cestu, a polože hlavu na stůl, spánembohem usnul. To
šenkýřka chtěla, a jakmile zpozorovala, že tvrdě spí, vzala mu list,
rozpečetila a přečetla; potom se posadila, smazala v listu slova o narození
synů a napsala tam, dvě štěňata že se narodily mladé kněžně. Když opět list
poslu zastrčila, vzbudila ho a pobízela k cestě; plat za útratu žádný nevzala,
ale přikázala, aby se na zpáteční cestě zastavil. Posel šťastně ku knížeti
dorazil a list odevzdal, kterého se kníže nemálo ulekl. Ale neměl času na
dlouhé přemýšlení a naříkání, neboť ho volala trubka do boje; napsal honem na
list, aby to všecko nechali, až přijede domů, že to sám spraví, a odevzdal
poslovi, kterého se ani na domov neptal. Posel opět na zpáteční cestě v hospodě
se zastavil, a jako po prvé, vyvedla to šenkýřka i po druhé! Napsala, ať pustí
ihned matku i s dětmi po vodě! Posel přijel domů a list odevzdal. Jaký to byl
rozkaz matce, která nevěstu i vnoučátka tak velice milovala! „O že pak
neposlechl, ten nešťastník! Já věděla, že se mu časem znelíbí a že udělá sebe i
to dobré stvoření nešťastné! Ach já nebohá matka, co mám činit!“ Dobrá stařenka
nevěděla, co má počíti, a den ode dne otálela dobré ženě smutnou novinu zjevit.
Konečně ale, když bylo slyšet, že se vojna skončí, bála se návratu synova a
poradila se se starým služebníkem.</p>

<p class=e-bookprozatext>„Já bych myslil, milostivá kněžno,“ radil starý sluha,
„abychom vysmolili velký sud, paní se syny do něho dali a tak je na vodu
pustili, možná že je někdo chytí a nad nimi se smiluje.“</p>

<p class=e-bookprozatext>Kněžna byla té radě povděčna a nechala na vůli
služebníkově. Sud se vysmolil, v noci na vodu pustil a zaopatřil všelikými
potřebami, ba i penězi. O půlnoci, když všecko spalo, šoural se služebník do
ložnice paní kněžny, přivázal jí syny k prsoum a donesl do sudu. Stará kněžna
to všecko tak chtěla, a zatím ležela ve svém pokoji na kolenou a modlila se za
nešťastnou nevěstu. Eliška byla polomrtva vidouc, co se má s ní stát; ale když
slyšela od plačícího sluhy, že se to děje na pánův rozkaz, neřekla ani slova a
tiše a povolně se oddala do vůle boží. Ještě jednou se obrátila na sídlo svého
blaha, žehnala v duchu dobrou kněžnu, rozloučila se s drahým milovaným chotěm,
který jí, jak mněla, tak ukrutnou smrt připravil, a potom sklesla bez sebe na
kolena. Sud plaval dále a dále, a než svítalo, byly daleko od zámku. Dítky probudily
Elišku ze mdlob, a tu teprv nastalo její největší trápení. Nemohla jim dát
potravy, nemohla je utišit. Najednou jako by se nemohlo nebe déle na to dívat,
strhla se ukrutná bouře a vicher vyhodil sud daleko na břeh, aniž se Elišce a
dítkám dost málo ublížilo. Nedaleko toho místa stála malá chaloupka a z té
vyšla nyní vysoká bílá paní a kráčela k sudu, kde Eliška s dětmi plakala.
„Neplač, dcero, neplač, Bůh prosbu tvou vyslyšel a mne k tvé pomoci seslal.
Pojď do mé chaloupky a najdeš pokoj.“ I vzala jí děti od prsou a vedla ji do
chaloupky, kde stála kolébka, postel a všecko pohodlí pro ženu s dětmi.
Překrásná paní rozbalila dítky, položila matce k prsoum, a když se ukojily,
uspala je a ošetřovala zase matku. Celý den se neomrzele o ně starala, a
navečír sedla ke kolébce a kolébala celou noc a zpívala. Eliška poslouchala
libý zpěv, jako poslouchá lilie jezerní tichý zpěv labutí; bouře a bolest v
duši její utichly, zamkla snivé oči a zdálo se jí o nebi. Ráno paní děti
vykoupala, ustrojila a ošetřovala jako předešlý den. Co dělala Eliška? Co měla
jiného dělat, než modlit se a děkovat; třetí den večer otevřely se dvéře a
vešel do nich krásný muž, jehož čelo bylo ozářeno skvoucími paprsky. „Vítám tě,
synu milý!“ řekla paní a šla synovi vstříc.</p>

<p class=e-bookprozatext>„Jak se máš, máti má?“ ptal se syn své krásné matky.
„Mně je blaze, synu milý, ale ona ubohá zde je nešťastná, zlobou nelidské
matky. Smiluj se nad ní, dej jí ruce opět a poruč, by chlapečkům po sedmi
letech bylo.“ „Tvá prosba, matko, se má vyplnit,“ řekl syn a v tom okamžení
měla Eliška opět své plné ruce a chlapci byli v zrůstu sedmi let. Tu padla
Eliška se svými dětmi na kolena a líbala roucha svatých osob. „Zůstaň tak
dobrá, tak čistá, jako jsi posud byla, a dobře se ti povede na zemi,“ řekla
krásná dobrotivá matka Ježíšova, požehnala klečící a zmizela se synem svým z
chaloupky. Dlouho ještě klečela Eliška na zemi, modlila se a naděje a mír
vrátily se v duši její. Nyní nepotřebovala pomoci lidské; chutě se pustila do
práce a rozprávěla s chlapci, kteří okolo ní obskakovali. Jak ji práce těšila,
jak to šlo všecko od ruky. Za několik dní strhla se večír veliká bouře a vicher
otřásal chaloupku, jako by ji chtěl z kořene vyvrátit. Tu tluče někdo na dvéře,
a Eliška skočí honem a ptá se: kdo to?</p>

<p class=e-bookprozatext>„Popřejte chudému pocestnému nocleh, bouře mě sem
zahnala a já dál nemohu.“ Celá se třesouc, otevřela Eliška dvéře, neboť hlas
ten poznala. Byl to Hynek! On kročil nazpátek, když ji u světla spatřil; ale
vida její ruce, vida odrostlé chlapce, s bolestí seznal, že se zmýlil. Sedl do
kouta a plakal! Ráda by byla Eliška k němu šla, ale vždyť nevěděla, proč pláče,
nevěděla, zdali ji ještě miluje! – Šla do kuchyně a přistrojila večeři, při níž
mnohá slza ukápla. Ubohý Hynek se změnil! Bledý byl a sklíčený a kalné oko jeho
se dívalo s nevýslovným zármutkem na sličné chlapce. „O že jsi neměla tisíceré
živobytí, ty ženo ďábelská, bych byl mohl na tobě tolikráte nevinnou ženu a
děti pomstít; ach Eliško, Eliško má!“ Vtom nesla Eliška večeři a málem by vše
byla upustila, zaslechnouc jeho vzdech; ale sebrala se a prosila hosta k stolu.
Chlapci se neustále na něho dívali a šeptali si, že nemá tak pěkné zlaté vlasy
jako ten, co odešel s paní, a Eliška sedla nedaleko něho a předla. „Bydlíte
sama v té poušti?“ ptal se Hynek, ale nepozdvihl očí k své hostitelce, neboť mu
její pohled srdce rozrýval.</p>

<p class=e-bookprozatext>„S mými chlapci,“ odpověděla Eliška.</p>

<p class=e-bookprozatext>„Muže nemáte?“</p>

<p class=e-bookprozatext>„Měla jsem. Ale kampak vy jdete?“</p>

<p class=e-bookprozatext>„Do světa jdu, daleko, tuze daleko, bych neviděl
krajinu, kde jsem byl šťasten a nešťasten.“</p>

<p class=e-bookprozatext>Eliška si to nevěděla jak vyložit, mlčela a šla ven.
Když se vrátila, ležel Hynek na lavici a chlapci šeptali matce, že pán spí.
Cestou utrmácen, bolestí zemdlen, ležel Hynek, a nespal ani nebděl. Najednou mu
sklesla ruka a Eliška zašeptala: „Jdi, Jeníčku, dej tatínkovi ruku nahoru.“
Jeníček poslechl, a Hynkem to trhlo. Po chvíli mu sklesla noha, a zase šeptala
Eliška: „Jdi, Karlíčku, dej tatínkovi nohu nahoru.“ Karlíček poslechl, ale
kníže zvolal pohnut: „Ženo, proč tak mluvíš, ty nevíš, jak mne to bolí, ty
nevíš, co jsem ztratil.“</p>

<p class=e-bookprozatext>Tu skočila Eliška k němu a vzala ho okolo krku řkouc
„Nyní vidím, Hynku, že bylo všecko lež, že mne posud miluješ. Bůh se nad námi
smiloval, mně dal zdraví, dětem zrůst a tebe sem přivedl.“</p>

<p class=e-bookprozatext>Kníže tiskl drahou milovanou ženu k srdci a nevěděl,
koho má dříve líbat, a všickni čtyři se radovali jako andělé v nebi. Děti
neměly s otcem tolik co hovořit, a proto brzy ulehly, a potom si teprv
vypravovali rodiče své utrpení. Když se kníže z boje vrátil, vysvětlilo se
ukrutné změnění listů a po vyslechnutí posla viděl kníže, že toho opět matka
příčinou byla. I kázal hned, aby sedli pacholci na koně a hospodu vrub na vrub
obrátili, ukrutnou matku však na hranici upálili. To se stalo; krásná paní
Kačenka nenašla žádného slitování, jako ona jakživa žádného neměla. Tělo
Jakubovo našli zakopané v komoře; dostal odplatu za svou lásku. Hynek neměl
doma stání, kde ho všecko na Elišku pamatovalo, a stará sklíčená kněžna dala mu
požehnání na dalekou cestu, z které, zdali se vrátí, nevěděla. Dlouho si dělal
kníže naději, že snad Elišku najde; ale když si vše rozmyslil, zmalomyslněl a
přál si smrt. Dlouho již chodil, když dorazil do chaloupky, kde našel svůj
poklad. – Mladá kněžna pomodlila se za svou zlou matku a slza polila pěkné oko,
ale políbení Hynkovo zapudilo trudné myšlénky z jejího srdce. – Ráno jak Pánbůh
den dal, vydali se na cestu; kníže zaopatřil vůz a šťastně se dostali zpátky k
staré kněžně. Jaká to radost, jaké to Bohu děkování, popsat nemožno. Eliška
zůstala do smrti, jak byla, a děti v bázni boží vycvičila.</p>

<p class=e-booknadpis2><a name="_Toc340849024">Ptačí hlava a srdce</a></p>

<p class=e-bookprozatext>Myslivec šel jednoho dne na lov. Dlouho chodil po
lese, a nic mu nepřišlo do rány. Najednou vidí ptáčka tak krásného, že mu ho
bylo líto zastřelit, ale lítost netrvala dlouho; spustí a ptáček spadne s
větve. Myslivec ho vezme za nohy a nese domů. Tu ho potká stará babička, a když
zahlídne ptáka, povídá myslivci: „Víte-li pak, co si to nesete za ptáka?“</p>

<p class=e-bookprozatext>„Pták jako pták, jenže má tuten krásné peří,“ odpoví
myslivec.</p>

<p class=e-bookprozatext>„Tomu není tak, milý pane, ten ptáček zde je pták
štěstí, a kdo jeho srdce sní, ten najde den jak den pod svou hlavou dukát; kdo
hlavu sní, bude králem.“</p>

<p class=e-bookprozatext>„Máš mne za blázna, babo?“ řekl myslivec nedůvěřivě.</p>

<p class=e-bookprozatext>„Ba nemám, pane; když to uděláte, jak jsem vám řekla,
přesvědčíte se a vzpomenete na mne.“ Tak řekla baba a zmizela.</p>

<p class=e-bookprozatext>Myslivec uvěřil, že je to nějaká dobrá kouzelnice,
která mu štěstí předpověděla, a s radostí ubíral se k domovu. Fortunát a Aleš,
jeho dva synové, přiběhli mu vstříc a s křikem vytrhli ptáčka z ruky, běžíce k
matce, aby se podívala, jaké to překrásné peří. Žena se mu též podivila a ptala
se muže, co s ním dělati bude.</p>

<p class=e-bookprozatext>„Co s ním dělati budu? Upečeš ho, a to hned. Já musím
ještě do lesa, ty ho zatím připrav; ale to ti povídám, ať se z něho ani dost
málo neztratí, sice bude zle s námi se všemi!“</p>

<p class=e-bookprozatext>Nato myslivec odešel a myslivcová ptáčka oškubala a
dala na rožeň; že však měla venku a po domě práci, postavila k rožni syny, aby
točili a na ptáka pozor měli, by se nepřipálil.</p>

<p class=e-bookprozatext>Chlapci se postavili ke krbu; jeden přikládal, druhý
točil, přitom se oba pilně na pečínku dívali. Tu padne dolů hlavička a hned za
ní vypadne srdéčko. Hoši oboje zdvihli a jeden na druhého se díval, co s tím
počíti.</p>

<p class=e-bookprozatext>„Bratře,“ řekl starší mladšímu, „jakpak, abychom to
snědli, ty srdce, já hlavu. Beztoho je ta hlava samá kost a tatínek ji nikdy
nejí a o srdéčku řekneme, že ten pták snad žádné neměl.“</p>

<p class=e-bookprozatext>„Já bych to, holečku, rád snědl,“ odpověděl Fortunát,
„ale tatínek řekl, že se nemá z něho ani dost málo ztratit; ty víš, jak nás pro
každou maličkost tluče.“</p>

<p class=e-bookprozatext>„I to snad jenom tak řekl; beztoho dostáváme srdce,
hlavu a ty drobnosti ode vší drůbeže, a sníme-li to tedy dříve anebo později,
vše jedno.“</p>

<p class=e-bookprozatext>Fortunát měl tak dobře chuťku na srdce jako Aleš na
hlavu; i dal se brzy přemluvit a srdce snědl. Sotva to smlsli, přišla se matka
na ptáka podívat.</p>

<p class=e-bookprozatext>„I vy bezbožní kluci!“ vzkřikla, vidouc, že je hlava
ta tam. „Kde je hlava? Jistě žes dostal na ni chuť, ty mlsná hubo?“ ptala se
zlým hlasem Fortunáta, který nebyl jejím miláčkem.</p>

<p class=e-bookprozatext>„Ne, maminko, já snědl srdce, hlavu snědl Aleš. Ale on
mne k tomu naváděl.“</p>

<p class=e-bookprozatext>„Tu to máme, nemělo se ani za mák z ptáka ztratit, a
ta bohaprázdná chasa zmaří srdce i hlavu. Až přijde tatík, musím já za to
odnést.“</p>

<p class=e-bookprozatext>„Pojď, bratře, utečem; zatím přejde mamince zlost,“
nabízel Aleš, vida před sebou velký trest, vzal bratra za ruku, oba se vykradli
z kuchyně a utíkali přes pole do lesa; ale zdálo se jim pořád, že slyší za
sebou hrozící hlas matčin, a jako by již cítili metlu na zádech, utíkali dále a
dále co nohy stačily, až byli celí umdleni. Teď zůstali stát, ohlídli se
kolkolem a viděli, že jsou v hustém lese, okolo nich ticho jako v hrobě. Sedli
do mechu, aby se trochu vydýchali.</p>

<p class=e-bookprozatext>„Půjdeš domů?“ ptal se Fortunát bratra.</p>

<p class=e-bookprozatext>„To bych byl blázen, abych si šel pro bití, raději
půjdu, kam mne oči zanesou,“ odpověděl Aleš.</p>

<p class=e-bookprozatext>„Ale jen kam, bratře, kdo nám tu co dá? Kdybych to byl
věděl, že to tak dopadne, nebyl bych srdce snědl,“ bědoval Fortunát.</p>

<p class=e-bookprozatext>„Dělej co chceš, já se domů nevrátím. Jako by mi něco
šeptalo, že nás tatík zabije. A jaký strach, vždyť se ve světě neztratíme.“</p>

<p class=e-bookprozatext>Aleš dodal bratrovi srdce a po chvíli ubírali se oba
lesem dále. Byl již soumrak, když přišli za lesem do vesnice, nemajíce krejcaru
v kapse. Hlad je začal trápit a tělo bylo umdleno. Co počíti? Nazdařbůh vešli
do jedné chalupy a prosili o nocleh a kousek chleba. Našli dobré lidi, kteří je
nevyhnali, nýbrž ke stolu pozvali. Chlapci se najedli dosyta, poděkovali
vlídným hospodářům a lehli na slámu. Ráno časně vstali, hospodyně jim dala
snídaní a oni odešli dále. Když ale děvečka slámu odnášela, našla v hlavách tři
dukáty. Tuť si pomyslila selka a sedlák, že to byli snad nějací pánové, a
litovali, že jim měkčeji neustlali a něco zvláštního neuvařili; ale již bylo
pozdě. Chlapci byli daleko za vesnicí a nevěděli nic, jak veliké propitné
hospodáři zanechali. Zase šli celý den, až přišli k jednomu dvoru, kde bydlel
jeden zeman. Chlapci vešli a prosili o trochu jídla a o nocleh. Sotva je zeman
spatřil, hned se mu zalíbili, a ptal se jich, zdali by nechtěli u něho zůstat,
čí jsou a kam jdou.</p>

<p class=e-bookprozatext>Bratří mu upřímně všecko pověděli a přislíbili s
radostí, že u něho pobudou. Tak jako předešlé noci na slámě, ležely dnes ráno
pod poduškou zase tři dukáty, které děvečka pánovi donesla. Zeman se divil, ale
neřekl ani slova mysle, že se po nich hoši sháněti budou. Ale hoši nic, ani ten
den, ani druhý, třetí a čtvrtý. Nyní zvěděl zeman, že má jeden z nich šotka, a
umínil sobě, když jsou tak šťastni, že je dá všecko učit a potom že si je vezme
za vlastní a po své smrti že jim statky poručí.</p>

<p class=e-bookprozatext>Milí chlapci musili tedy do velkého města, zeman jim
držel učitele a oni se učili všemu, co se na vzdělaného člověka sluší. Aleš byl
v učení stálejší než Fortunát, který chtěl býti raději myslivcem než jakýmkoli
jiným pánem; ale svému dobrodinci vzdorovat nezdálo se mu za dobré. Léta
ubíhaly jako viny, z chlapců vyrostli mládenci, a čas přišel, kde se měli ze
škol domů navrátit. Věrný služebník sebral věci svých mladých pánů a šel
napřed, protože chtěli bratři mermomocí pěšky jíti, ač jim pěstoun psal, aby
zároveň se sluhou domů se vrátili.</p>

<p class=e-bookprozatext>Za ten celý čas, co byli bratři u zemana, nedověděl
se, Fortunát, jaký poklad u sebe chová. Zeman jim držel služebníka, o kterém
věděl, že věren jest, a ten pánu svému peníze odváděl, aniž se bratrům o tom
zmínil. Zeman si myslil, kdyby se o tom dověděli, že by se z nich třeba
marnotratníci udělali, ba zlí lidé že by je i o život připraviti mohli. Čekal
tedy, až by přišli do let, kde by jim to říci mohl, a tak se to stalo, že
Fortunát o dukátech nic nevěděl. Z té příčiny nechtěl je zeman nikdy do světa
pustit, ač jej o to mnohokráte prosili.</p>

<p class=e-bookprozatext>Když tedy služebník odešel, vzali bratři každý ručnici
na rameno a ubírali se z města; ale domů nešli. Psali zemanu, aby se nehněval,
že jdou do světa, že by se rádi byli s ním rozloučili, kdyby se byli nebáli,
aby jim úmysl jich nezkazil; nato mu ještě za všecko děkovali a přislíbili, že
se za rok vrátí.</p>

<p class=e-bookprozatext>„Jakpak, bratře, abychom se podívali nyní k rodičům?”
nabídl Fortunát Alešovi.</p>

<p class=e-bookprozatext>„Půjdeš domů s prázdnýma rukama? Já dříve k rodičům
nepůjdu, dokud nebudu velkým pánem, abych jim mohl aspoň přispěti,“ odpověděl
na to Aleš.</p>

<p class=e-bookprozatext>„Pravdu máš, bratře, bylo by to daremné od nás,
abychom šli rodičům na krk, když jim ničeho přinésti nemůžeme. Půjdeme tedy do
světa a uvidíme, kde se pro nás co hodí,“ řekl opět Fortunát.</p>

<p class=e-bookprozatext>Kolik dní chodili a již byli bezmála všecky peníze
utratili, když přišli do velkého města. Vejdouce do hospody, ptali se
hospodského, co je v městě nového?</p>

<p class=e-bookprozatext>„Nic jiného, pánové,“ odpověděl hospodský, „jen že náš
král muže hledá, který by se dobře v písmě znal. On je již stařičký, má jen
jedinou dceru, a nikoho k ruce, který by se s ním o spravování země staral.
Veliký plat je prý tomu určen, kdo by s to byl, aby takové místo zastal.“</p>

<p class=e-bookprozatext>„Co myslíš, bratře,“ ptal se Aleš Fortunáta, „abychom
ke králi šli a o to místo se hlásili?“</p>

<p class=e-bookprozatext>„Pro tebe by se taková služba hodila, ale ne pro mne,“
odpověděl na to Fortunát, „dostaneš-li ji, půjdu dále.“</p>

<p class=e-bookprozatext>Alšovi to nedalo, ač by se byl nerad s bratrem
rozloučil. Šel tedy ke dvoru, dal se u krále ohlásit a s ochotou se všem
zkouškám podrobil. Když král viděl, že je mladík vtipný, šikovný a že všemu
rozumí, bez dalšího ptaní ho za svého nejprvnějšího dvořenína přijmul. S
radostí běžel Aleš k bratrovi, povídal mu o svém štěstí a pobízel ho, aby u
něho zůstal; ale Fortunát nikterak svoliti nechtěl, přál Alšovi štěstí a ubíral
se sám a sám dále. Však brzy ho to omrzelo; peníze došly, šaty se trhaly, nohy
bolely a hlad ho často nemilosrdně trápil. Kdyby byl věděl, jak draze každý
nocleh platí a jak rádi by mu byli lidé za ty peníze třeba deset noclehů dali,
nebyl by se trápil; ale on nikdy pod hlavu nesáhl, a tudy nic nezvěděl.</p>

<p class=e-bookprozatext>Jednou zvečera přijde k velikému dvoru, kde zůstávala
jedna paní. I myslil si Fortunát: „Tady dostanu snad přece nějakou službu, a
kdyby dost malá byla, přijmu ji.“ Byla to však paní tuze zlá a hrozná skrblice,
takže se čeládce najísti nedala. Nechtěla Fortunáta do služby přijmout, ba ani
noclehu mu nepopřála. Než vrátný, dobrý muž, dal mu přece trochu slámy, aby se
mohl vyspat, a uvařil mu polívku, aby se posilnil, začež mu Fortunát srdečně
děkoval. Ráno když vstal, našli pod jeho hlavou tři dukáty; ale nevědouce co s
nimi, běželi k paní o radu. Paní se jich vyptala, a když slyšela, že je měl pod
hlavou ten vandrovní, co u ní službu žádal, řekla hned, aby ho přivedli.</p>

<p class=e-bookprozatext>Fortunát uposlechl, a když se paní na jeho stav, domov
a na vše ostatní vyptala, vzala ho do služby za myslivce. Bylo jí divno, že se
k penězům nehlásí, a ještě divněji, když je den jak den pod jeho hlavou
nalézala, a tak ryzé, jak by to okamžení raženy byly. Šla tedy na radu k jedné
ženě, která daleko široko za čarodějnici vyhlášena byla a skutečně také již
mnoho podivných věcí vyvedla. Té ženě čarodějné všecko pověděla.</p>

<p class=e-bookprozatext>Čarodějnice, když paní vyslechla, řekla hned, že má
myslivec v sobě srdce od ptáka štěstí, které má tu moc do sebe, že člověk takový
den jak den pod hlavou tři dukáty nachází. I ulakomila se nepříznivá paní a
přislíbila čarodějnici mnoho peněz, kdyby jí k tomu srdci dopomoci mohla.
Čarodějnice byla chytrá, ale také dobrá žena; protož slíbila paní, že k ní
přijde a srdce myslivcovi ve spaní ze vnitra vyjme. S radostí pospíchala paní
domů a těšila se nastávajícímu velikému bohatství. Jakmile v zámku usnuli,
přišla čarodějnice a paní ji vedla do sedničky, kde Fortunát spal; musela však
odejít a čarodějnice zůstala sama. Po několika minutách vyšla tato ze sednice a
podala paní malé ptačí srdéčko řkouc: „Dnes je poslední noc, co má myslivec pod
hlavou peníze; snězte nyní srdce, a od zejtří je vy budete míti.“</p>

<p class=e-bookprozatext>Paní srdce spolkla a vysázela čarodějnici slíbenou
mzdu; umínila si ale, že hned ráno Fortunáta vyžene, aby zase něco uspořila, a
čeládka že dostane o díl méně jídla, aby si ty peníze, které musela čarodějnici
dáti, opět vynahradila. Tato shrábla peníze a v duchu se paní skrblici notně
vysmála. Ona nevyňala Fortunátovi srdce, které pro štěstí v sobě nosil, nýbrž
majíc při sobě ptáče, zabila je, srdce vyndala a paní k snědku přinesla, ku
potrestání za její lakomost a nemilosrdnost.</p>

<p class=e-bookprozatext>Ráno sotva Pánbůh den dal, musel Fortunát z lože,
dostal trochu polívky z vody a byl tu chvíli od paní ze dvora vyhnán, která na
jeho prosby a omluvy nic nedbala. Skoro s pláčem šel přes pole. Kam se zase
obrátit? Tu vidí v šírém poli pěkný háj a v něm stromy, plné ovoce tak pěkného,
jak by je namaloval. „Toť mne sám Pánbůh sem přivedl, abych se trochu občerstvil,“
myslil si Fortunát a hned sáhl s chutí po lahodném jablku. Ale nastojte, co se
mu nestalo! Jak je snědl, udělal se z něho osel! </p>

<p class=e-bookprozatext>„To ještě k mému trápení chybělo, abych byl oslem!“
vzdychl si Fortunát v osličí kůži a zoufale vrazil hlavou o strom, jako by
chtěl svému živobytí konec učinit. Ale hlava byla jako z kamene a strom se jako
na posměch celý zatřásl. Tím ale spadlo dolů druhé jablko, jako kvítko ze
zelené trávy na osla se usmívajíc, takže nemoha odolat, pro ně se shýbnul a s
chutí snědl. A opět div! V tu chvíli byl z něho člověk! Vesele zajásal, jako by
ze skřipce byl vyskočil, sedna do trávy teprv se dosyta najedl. Potom lehl,
usnul a spal přes celou noc. Zdálo se mu, jako by k němu přišla jakási žena a
jemu povídala:</p>

<p class=e-bookprozatext>„Dej pozor, Fortunáte, máš v sobě ptačí srdce, které
tu vlastnost do sebe má, že každý den pod svou hlavou tři dukáty nalezneš.
Nenechávej se déle o ně ošizovat.“ Žena zmizela a brzy nato se Fortunát
vzbudil. Pozdvihne hlavu, pomyslí na svůj sen, ohlídne se do trávy a vidí tam opravdu
tři dukáty ležet. S radostí je zdvihl a schoval. Nato si natrhal několik jablek
s prvního stromu a vrátil se zpátky ke dvoru, odkudž ho byla paní vyhnala,
umíniv sobě, že se na ní pomstí. Než vešel do dvora, přestrojil se do jiných
šatů, začernil tvář a zavázal oko, aby ho hned nepoznali. Služka hned od něho
jablka vzala a paní na ukázku donesla; paní dostala na ně chuť a poručila
služce, aby se zeptala, zač jsou. Fortunát je dal lacino, jen aby kupce
neodradil; sotva mu ale služka peníze za ně odevzdala, pospíchal ze zámku do
šírého pole.</p>

<p class=e-bookprozatext>S největší chutí vzala paní jedno jablko a s
laskominou je zažila; ale nastojte, v tom okamžení se z ní stal osel. Plna
ouzkosti vyrazila ze sednice a začala po dvoře skákat a křičet až hrůza.
Čeládka hleděla jako omámená na ten div, a ač si to paní na nich zasloužila,
přece by ji byli nenechali zahynout. Žádný však nevěděl pomoci. Vtom
rozvzteklená oslice skočila na zeď, se zdi dolů, a srazila hlavu. Jmění její
zdědila chudá příbuzná, která s čeledí lépe nakládala.</p>

<p class=e-bookprozatext>Fortunát šel zatím dál a dále do světa, každý den měl
tři dukáty pod hlavou, a protož nemusel nouzi trpět a mohl jako princ živ býti,
což také dělal. Jedenkráte jde podle řeky a vidí dlouhé mechem porostlé
sedátko. Umdlen posadí se, aby si odpočinul. Tu slyší pod sebou stenání a jako
by se co pohybovalo. Vstane, prohlíží sedadlo, a vidí teprv, že to je velká
ryba, již mechem obrostlá, která vzdychá a kvílí, jako by ji břímě jakési
tlačilo.</p>

<p class=e-bookprozatext>„Ubohá!” myslí Fortunát, „tebe jistě viny bouřné na
břeh vyhodily a nyní si do vody pomoci nemůžeš.“</p>

<p class=e-bookprozatext>I otrhal s ní mech a bláto, a opřev se vší mocí, do
vody ji hodil. Vesele sebou ryba mrštila a na dno se pohroužila; Fortunát pak
kráčel dále, až došel jednoho hlavního města. Mrzelo ho již to světem chození,
pročež si umínil, že se o nějakou službu u dvora královského postará. Šat měl
slušný, peněz jako želez, k tomu byl hezký a v písmě učený, což tenkráte ještě
vzácností bylo; jaký div tedy, že ho král hned přijal a svým nejprvnějším
dvořenínem udělal? Ale jak to již bývá, čím větší štěstí, tím více nepřátel.
Druzí dvořenínové mu toho nepřáli, a zvláště jeden, který dříve u krále ve
velké lásce byl, na Fortunáta zanevřel. I vymyslil si, že svého soka lestně ode
dvora vypudí. Dal se u krále ohlásit a takto k němu pravil: „Nejmilostivější
králi a pane můj! Ve dne v noci na to myslím, čím bych se tobě zavděčiti mohl,
neboť jsem tvůj věrný služebník, tobě celý oddaný, ač jsi mne od sebe zavrhl.“</p>

<p class=e-bookprozatext>„Mluv zkrátka, co žádáš a co mně pověděti chceš?“ ptal
se král.</p>

<p class=e-bookprozatext>„Milostivý králi, tvůj služebník Fortunát, jehož nade
vše jiné miluješ, tě oklamává. Svěřil se mi, že ví o jedné princezně, která na
černém jezeru bydlí a krásou těla převyšuje všechny princezny a kněžny na celém
světě. Žádný se k ní posud nedostal, on jediný prý by si troufal odtamtud ji
odnésti. I pravil jsem mu, aby se tedy o to pokusil a tobě, královská Milosti,
nevěstu tak sličnou zaopatřil, ale on odpověděl, že se pro tebe do takového
nebezpečenství nepustí. Umínil jsem si, že ti to, milostivý pane, zjevím, bys
naň přísně uhodil.“</p>

<p class=e-bookprozatext>Král neříkal ani slova; dvořenína propustiv, dal si
hned Fortunáta zavolat.</p>

<p class=e-bookprozatext>„Ty víš, Fortunáte, že nevěstu hledám, a přece jsi mi
o té krásné princezně na černém jezeru nepověděl? Za to bych tě měl přísně
potrestat; ale já ti trest všecek odpustím, když mi princeznu ve třech
týhodnech přivedeš. Pakli ne, budeš upálen. Pamatuj si to a jdi.“</p>

<p class=e-bookprozatext>Tak poručil král Fortunátovi, který se podivením ledva
vzpamatovati mohl. Vtom přikročil k němu onen lestný lhář a pravil:</p>

<p class=e-bookprozatext>„Milý příteli, to se nestalo jen tobě, tak se dálo již
mnohému jinému, že na ten způsob o hrdlo přišel. Král hledá mermomocí
princeznu, a jestli se ti to nepodaří, budeš bez milosti upálen.“</p>

<p class=e-bookprozatext>Fortunát chtěl si zoufati, že se dral do služby k tak
podvodnému králi! Ale již nebylo nic platno; král s ním ani mluvit nechtěl,
hodiny utíkaly a za každou příhodná doba. Vydal se tedy na cestu. Celý týhoden
již jezdil, a ještě se ani slova o černém jezeru nedověděl. Tu přijede jednoho
dne do vysokých hor, skrze něž se obtížně s koněm proplítal. Najednou objede
skalinu a vidí před sebou jezero dlouhé a tmavé, jako by černé sukno prostřel;
slunce tam nemohlo pro vysoké hory svítit a kolem dokola stálo tiché rákosí.
Smutně díval se Fortunát po temné hladině a promluvil sám k sobě: „Jak se mám,
ubohý, po tom jezeru pustit? Kdo mne přes ně přenese?“</p>

<p class=e-bookprozatext>„Já tě přenesu; pojď jen a sedni si na můj hřbet!“
zašeptalo to z vody a velikánská ryba vystrčila hlavu. „Tys mně pomohl do vody,
já pomohu tobě přes vodu. Až přijdeš do křišťálového zámku, jdi do třetího
pokoje, vezmi krásnou princeznu vpolo a utíkej s ní ke mně, nezapomeň ale vzíti
s sebou zlatou skřínku, kterou vedle ní na stolku spatříš; jinak by zle s tebou
bylo.“</p>

<p class=e-bookprozatext>Fortunát sedl s radostí na rybu, která měla hřbet jako
necky, a ta ho nesla po jezeru. Daleko až na druhém konci stál křišťálový
zámek, v němž přebývala krásná princezna, dcera jezerního krále, který ale
právě doma nebyl. Když připloula ryba až ku prahu, vyskočil Fortunát na břeh a
šel dovnitř. S podivením hleděl na skvostné pokoje, které byly rubíny a
smaragdy vykládané. V třetím seděla princezna. Fortunát popadl zlatou skříni,
pojal princeznu v náručí, a pospíchaje s ní ven, sedl na rybu, která hbitě jako
střela k druhému břehu, kde kůň čekal, oba unášela.</p>

<p class=e-bookprozatext>„Jen pryč odtud, sice tě král jezerní chytí!“ pobízela
ryba a Fortunát jí sotva poděkoval a již také z hor ujížděl. A měl namále! Král
se vrátil, a když dceru nenašel, tak se rozvzteklil, tak zuřil a po jezeru
lítal, že rozbouřené viny vysoko skákaly a jich hučení a šumot v horách tak se
rozléhal, až prchajícímu Fortunátu uši brněly, což tím více k spěchu jej
pohánělo. Princezna měla hlavu ležet na prsou jeho, byla tichá a zdálo se jí to
nebýti nemilé, že ji tak hezký muž unáší. Nyní byli z hor venku; tu si po prvé
Fortunát volně oddechl a na princeznu s rozvahou se podíval. Že krásnější ženy
ještě neviděl, mohli byste v oku jeho čísti, ale co se mu v srdci ozývalo, to
by nikdo z vás neuhodl.</p>

<p class=e-bookprozatext>Když byli kus cesty od hor, pozdvihla princezna teprv
hlavu a pravila: „Nyní se více do mého zámku vrátit nemohu a nesmím, jsem tvá
na věky věkův! Pověz mi tedy, kdo jsi a kam mne unášíš?“</p>

<p class=e-bookprozatext>Jak by si byl Fortunát tu perli rád sám pro sebe
nechal! Ale byl posel králův, a chtěj neb nechtěj musel s barvou ven a
princezně vše vyjevit. Princezna se zamračila a od té chvíle s ním již tak
vlídně nemluvila a tak laskavě se naň nedívala, z čehož on velikou lítost měl.
Šťastně přijeli až k městu, kde král přebýval. Fortunátu bylo okolo srdce, jako
by měl princeznu k černému jezeru do křišťálového zámku odvésti a sám na břehu do
smrti bydleti.</p>

<p class=e-bookprozatext>Jakmile král uslyšel, že se Fortunát s princeznou
vrací, šel mu s velkou slávou naproti, aby očekávanou nevěstu od něho přijal.
Onen lestný dvořenín domníval se, že musí býti Fortunát nějaký čarodějník, a
proto strachem ode dvora utekl. Král nevěděl samou vděčností, jak se má
Fortunátovi odsloužit, ale ten pro zármutek neměl žádného přání. Princezně se
lépe nevedlo; ouzkostně patřila na starého krále, ani vlídného slova z úst
nevydávajíc, trvala v hlubokém smutku.</p>

<p class=e-bookprozatext>I ptal se jí král, co jí schází, co chce, aby udělal?</p>

<p class=e-bookprozatext>„Pověz mi, roste-li kvítí na ledě?“ odpověděla
princezna. „Jistě žes to nikdy neviděl? Já jsem mladá, ty jsi stár, považ,
mohu-li tě milovati?“</p>

<p class=e-bookprozatext>„Ach panno, tvá slova mne trápí. Ty mne milovati
nemíníš, a já nemohu přece tvář svou změnit.“</p>

<p class=e-bookprozatext>„Mohlo by to býti,“ řekla na to panna, „kdybych zde
měla svou zlatou skříni. V té jest divotvorná masť, kterouž kdo se natře, stane
se sedmkráte krásnějším.“</p>

<p class=e-bookprozatext>I zavolal král Fortunáta, a svěřiv mu, co princezna
žádá, prosil ho, aby mu i tu skříni ještě zaopatřil.</p>

<p class=e-bookprozatext>„To je snadná věc, já ji mám u sebe,“ řekl Fortunát,
který na skříni pozapomněl nevěda, co v ní schováno.</p>

<p class=e-bookprozatext>Potěšena vzala princezna skříni, vyndala z ní masť
vonnou řkouc: „Nyní si dej, králi, hlavu uříznout, já ji potru touto mastí, a
ty budeš mladý a krásný jak Jasoň.“</p>

<p class=e-bookprozatext>Než králi se do té operace nechtělo; i přistoupil k ní
Fortunát a prosil, by to na něm dříve zkusila, aby se král přesvědčil, že tomu
skutečně tak jest.</p>

<p class=e-bookprozatext>Vzala tedy princezna nůž, uřízla Fortunátovi hlavu, namazala
ji vonnou mastí, potom ji opět nasadila, a miláček její byl sedmkráte krásnější
než dříve. Tu teprv se král vzmužil a hlavu ochotně pod nůž sklonil. Ale
princezna jí z dobrých příčin králi více nenasadila, nýbrž svolala dvořeníny
královské a prohlásila, že král umřel a Fortunáta že jim Bůh za budoucího krále
ustanovil, tážíc se jich, jsou-li s tím všickni spokojeni. A jeden hlas byl, že
ano. Nyní byl Fortunát králem, krásná princezna byla jeho manželkou, on měl
každý den tak jako prve tři dukáty pod hlavou; co by si byl mohl více žádat? A
hle, on si přece ještě něčeho k svému štěstí přál, totiž viděti své rodiče a
svého bratra. Oznámil to tedy své manželce, která hned svolila, že s ním
pojede. Zapřáhlo se do vozů, král s královnou do nich sedli a rychlé koně je
unášely do světa.</p>

<p class=e-bookprozatext>Když přijeli do toho města, kde byl ve službě Aleš,
bratr Fortunátův, zůstal král v hospodě, v té samé, kde byl před několika lety,
a ptal se, co tu nového?</p>

<p class=e-bookprozatext>„Jiného nic, než že máme nového krále. Před nějakým
časem přišel k nám mladý, velmi učený mladík, jehož král do služby přijal a
nejprvnějším dvořenínem udělal. Spravoval zem dobře a král jej miloval, jako by
vlastní syn jeho byl: ale princezna ho milovala ještě více, a tudy se to stalo,
že jej po smrti otcově, který před několika týdny umřel, za krále a manžela
svého zvolila. My jsme tomu rádi, protože je hodný a spravedlivý pán.“</p>

<p class=e-bookprozatext>Sotva Fortunát tu zprávu zaslechl, sedl se svou
manželkou do vozu a jel do hradu, by svého bratra co krále pozdravil. Obou
potěšení bylo veliké. Hned se slavily hody a všelijaké radovánky, které trvaly
celých osm dní. Potom jeli bratři pro své rodiče a pro dobrodince zemana, který
je vychoval.</p>

<p class=e-bookprozatext>Zeman se dávno již domníval, že snad se stali z bratrů
daremní poběhlíci, a vinil je z nevděčnosti, a tu vidí náhle oba najednou, jako
by s nebe spadli, a k tomu ještě co krále! S radostí je doprovázel k rodičům,
kteří po tu dobu v lese bydleli a za své nebohé děti se modlili. Zvlášť pykal
otec své nevčasné přísnosti, za kterouž, jak myslil, od Boha byl trestán,
protože mu ani těch darů nepopřál, ba i vlastní děti odňal.</p>

<p class=e-bookprozatext>Avšak brzy na všechny starosti zapomněli, když jim
padli šťastní synové okolo krku a za odpuštění je žádali. Teprv od otce se
dověděli, co bylo příčinou jich slávy. Zeman i staří rodiče šli se syny do jich
království a měli se dobře až do smrti. Králové si často libovali, že smlsali
ptačí hlavu a srdce.</p>

<p class=e-booknadpis2><a name="_Toc340849025">Princ Bajaja</a></p>

<p class=e-bookprozatext>Mladý král se musel s manželkou svou rozloučit a
odebrati se do boje. Nedlouho po jeho odjezdu porodila královna dvojčata, oba
syny. Bylo radovánek po celé zemi až nebylo možná, a hned se vypravili poslové,
kteří radostnou zprávu králi donésti museli. Chlapci byli zdrávi a rostli jak
buci; než ten, co byl o nějaké okamžení starší, měl se lépe k světu než druhý,
a tak zůstali, i když trochu povyrostli. Starší byl vždy jen na dvoře, běhal,
skákal a sápal se na koníka, jenž s ním byl stejného stáří. Druhý ale nejraději
po měkkých kobercích hopkal, okolo matky se batolil a jinam nevyšel, leč s ní
do zahrady; proto také máti prvnímu nepřála, a mladší zůstal jejím mazánkem.
Bylo chlapcům sedm let, když se král z boje navrátil a s nevýslovnou radostí
matku i děti k srdci přivinul.</p>

<p class=e-bookprozatext>„Který je přece starší z nich a který mladší?“ ptal se
otec královny.</p>

<p class=e-bookprozatext>Ta myslíc, že se ptá manžel proto, by věděl, který má
býti nastávajícím králem, podstrčila svého mazánka za staršího. Král miloval
sice své děti stejnou mírou, ale když přišli do mládeneckých let, slyšel přece
starší jmenovati mladšího budoucím králem, a to mu bylo líto tak, že ho život
doma omrzel a on jen do světa toužil. Jedenkráte si svou bolest a lítost malému
koníkovi stěžoval a povídal mu, že by nejraději z domu pryč.</p>

<p class=e-bookprozatext>Tu mu odpoví kůň lidským hlasem: „Když se ti doma
nelíbí, jdi do světa, ale bez otcova dovolení nechoď ani krok. Radím ti však,
abys nebral žádného s sebou a na jiného koně nesedal, než na mne. Bude to k
tvému štěstí.“</p>

<p class=e-bookprozatext>Princ se podivil, že mluví kůň lidským hlasem, a ptal
se ho, jak to přichází.</p>

<p class=e-bookprozatext>Koník mu odpověděl: „Na to se mne neptej; já chci býti
tvým ochráncem a rádcem, dokud mne poslouchati budeš.“</p>

<p class=e-bookprozatext>Princ přislíbil koníkovi, že se ve všem podle jeho
rady zachová, a odešel do zámku tázati se otce, smí-li do světa. Když svou
žádost rodičům přednesl, nechtěl otec nikterak k tomu svoliti, ale matka byla
hned, volna. Avšak princ od svého předsevzetí neupustil a konečně i na otci
svolení vymámil. Hned se měli chystat služebníci, koně a komonstvo pro prince
na cestu. Než ten si to vše zapověděl a řekl otci: „Nač potřebuji, otče, tolik
komonstva, koňů a lidí okolo sebe, já si vezmu něco peněz a pojedu na svém
malém koníku sám a sám do světa; to mi nenadělá tolik starosti a obtíže.“</p>

<p class=e-bookprozatext>Zase musel otce prosit, než mu to dovolil. Konečně
bylo všecko k cestě uchystáno, mladý kůň stál osedlán u vrat a nahoře se loučil
princ se svými rodiči a s bratrem. Plakali všickni hořce a poslední chvíli to
bylo i matce líto, že dítě tak do světa jíti nechává; i přikazovala mu přísně,
aby buď za rok domů přijel, anebo alespoň o sobě věděti dal.</p>

<p class=e-bookprozatext>Za nějakou hodinu klusal s ním koník v širém poli
hezky daleko za hlavním městem. Někdo by si myslil, že není sedmnáctiletý kůň
již tak čerstvý! Ale ten kůň nesestárl, protože to nebyl obyčejný kůň; srst měl
jak aksamit, a nohy jak strunky, a čerstvý byl jak srna. Cesty ubývalo; dlouho
jeli, aniž věděl princ, kam ho koník nese, když viděl pojednou věže krásného
města. Tu se uhnul koník z dráhy, klusal přes pole až k jedné skále, která
stála nedaleko pěkného lesíka, a když tam přijeli, kopnul nohou do skály, ona
se otevřela, a oni vjeli dovnitř. Byla to pěkná pohodlná stáje.</p>

<p class=e-bookprozatext>„Nyní mne tady necháš,“ řekl koník k princovi, „a sám
půjdeš do blízkého města ke dvoru; musíš se vydávat ale za němého. Král tě do
služby přijme, měj se ale na pozoru, ať se nepodřekneš. Když budeš něco
potřebovat, nechť je to cokoliv, přijď ke skále, třikráte zaklepej a skála se
ti otevře.“</p>

<p class=e-bookprozatext>Princ si pomyslil: můj koník je tak moudrý, on jistě
ví, k čemu mi to poslouží; vzal své šaty a šel. Přišel do sídelního města,
které bylo nedaleko skály, a dal se u krále ohlásit. Král vida, že je němý,
slitoval se nad jeho mladostí a podržel ho u sebe. Brzy však viděl, že jej může
velmi dobře ke všemu řízení potřebovat. Ať bylo v zámku co bylo, on věděl ve
všem rady a celý den po zámku běhal a šukal. Potřeboval-li král písaře, nebylo
nad něj šikovnějšího. Všickni ho měli rádi, ale že byl němý a na všecko jen
„bajaja“ odpověděl, zůstalo mu to jméno Bajaja, že ho potom žádný jinak
nejmenoval.</p>

<p class=e-bookprozatext>Král měl tři dcery, jednu krásnější než druhou.
Nejstarší se jmenovala Zdoběna, druhá Budinka a ta nejmladší Slavěna. U těch tří
dívek byl Bajaja nejradši a také měl dovoleno s nimi třebas celý den pobýti.
Vždyť byl němý, k tomu tváře smědé až strach a nosil jedno oko zavázané;
mohl-li král mysliti, že by se které princezně zalíbil? Princezny ho ale přece
měly rády a všude musel s nimi chodit. On jim vil věnce, přinášel kytice,
svíjel zlaté nitě, kreslil ptáky a rozličné květiny k vyšívání, a to se jim
líbilo. Té nejmladší ale sloužil nejraději, a co pro ni udělal, bylo vždy
nejkrásnější, takže ji sestry v žertu škádlily. Slavěna byla učiněná dobrota a
nechala si vše od sester líbit.</p>

<p class=e-bookprozatext>Krátký čas byl Bajaja při dvoře. Jednou zrána přijde
do síně, kde král snídával, a vidí ho celého zarmouceného. I ptá se ho
znameními, co mu schází.</p>

<p class=e-bookprozatext>Král se na něho smutně podíval a řekl: „Milý hochu, proč
se mne ptáš, nevíš-li, jaké neštěstí nám hrozí a jak trpké tři dni mi
nastanou?“</p>

<p class=e-bookprozatext>Bajaja zakroutil hlavou, že neví, a na jeho tváři bylo
viděti velké leknutí.</p>

<p class=e-bookprozatext>Řekl mu zase král: „Tedy ti to povím, ač nám pomoci
nemůžeš. Před lety sem přilítli tři draci, jeden devítihlavý, druhý
osmnáctihlavý a třetí sedmadvacetihlavý. Byla tenkráte taková nouze v mém
městě, že hrůzou vlasy na hlavě vstávaly. Lidé se schovávali, protože nebyli
životem jisti. Pomalu nebylo již kouska dobytka nikde, poněvadž se všecko těm potvorám
dáti muselo, aby se do města nepustily. Nicméně přece mnoho lidí sežraly.
Nemoha se déle na ten nářek dívati, dal jsem přivésti ke dvoru kouzelnici, by
mi pověděla, čím bych ty potvory ze země vyhnal. Ale běda, když mi oznámila, že
tím, jestli jim připovím své tři dcery, které mi právě rozkvétaly. Já mysle, že
si pomohu, jen když je ze země odbudu, přislíbil jsem tu neslýchanou oběť.
Královna hořem zemřela, ale dcery se o tom nedověděly. Od té chvíle se draci
vystěhovali a po všecka ta léta nebylo o nich sluchu, až včera večer pastýř
přiběhl celý bez sebe, že jsou draci zase tu v té samé skále, kde dříve byli, a
že ukrutně řvou. Já nešťastný otec, zejtra musím dáti první své dítě v obět pro
svou zem, pozejtří druhé a pak třetí, a potom budu žebrákem.“ </p>

<p class=e-bookprozatext>Tak bědoval ubohý král a vlasy z hlavy si trhal.</p>

<p class=e-bookprozatext>S tváří sklíčenou šel Bajaja k princeznám, ale na smrt
se jich zděsil! V černých šatech, tváře jako z bílého mramoru, seděly všechny
tři vedle sebe a plakaly přežalostně, že mají svůj mladý věk tak ukrutným
způsobem skončit. Bajaja je začal těšit a ukazoval, že se jistě nějaký
vysvoboditel pro ně najde. Nebohé ho neslyšely a nepřestaly slze prolévat.
Takový zmatek a zármutek byl po celém městě, neboť každý královskou rodinu
miloval. Celé město bylo zároveň s hradem černým suknem potaženo.</p>

<p class=e-bookprozatext>Bajaja spěchal tajně z města přes pole ke skále, kde
měl koníka zavřeného; když třikrát zaklepal, skála se otevřela a on vešel do
ní. Pohladil koníkovi lesklou hřívu, políbil mu bílou lysu a řekl: „Koníku
milý! Nyní jdu k tobě o radu, a pomůžeš-li mně, budu navždy šťasten.“ Nato
začal koníkovi vše, co se v zámku událo, vypravovat.</p>

<p class=e-bookprozatext>„O tom o všem vím,“ odpověděl koník, „a proto jsem tě
sem přivedl, abys princeznám pomohl. Zejtra časně zrána sem přijď, a já ti
ostatní povím.“</p>

<p class=e-bookprozatext>S velkou radostí běžel Bajaja k zámku a mnohý mu to
mohl za zlé pokládati, že je tak vesel; ale na štěstí ho nikdo neviděl. Celý
den nevyšel z princezniných pokojů a všelicos vymýšlel, jak by je poněkud
potěšil, což se mu ale nepodařilo.</p>

<p class=e-bookprozatext>Druhý den ráno ještě za soumraku byl již u skály.
Koník ho přivítal a řekl: „Nyní zdvihni pod mým žlabem kámen; a co tam najdeš,
to vyndej.“</p>

<p class=e-bookprozatext>Bajaja s ochotností poslechl a vyndal z díry, která
pod kamenem skryta byla, velkou truhlu. Koník mu poručil, aby ji otevřel, a
když i to učinil, vytáhl troje krásné šaty, meč a uzdu na koně. Jedny šaty byly
červené, stříbrem a diamanty vyšívané, a co na nich pevného, bylo z lesklého
ocele; k tomu bílý a červený chochol. Druhé byly cele bílé, zlatem vyšívané, a
brnění a přílbice ze zlata; chochol bílý. Třetí byly ale světlomodré, stříbrem,
diamanty a perlami bohatě vyšité; k tomu bílý a modrý chochol. Ke všem třem byl
jediný meč, jehož pošva se drahým kamením jen svítila, tak jako uzda na koně.</p>

<p class=e-bookprozatext>„Ty troje šaty jsou tvoje, napřed ale vezmi ty
červené.“</p>

<p class=e-bookprozatext>Bajaja se přistrojil, připjal si meč a uzdu hodil koni
přes hlavu.</p>

<p class=e-bookprozatext>„To ti povídám, nesmíš se báti a se mne slézti. Jen
sekej do té potvory a spolehni na svůj meč.“ Tak přikazoval koníček, když
vyjížděl ze skály. Zatím bylo v zámku smutné loučení a zástup lidstva
vyprovázel ubohou Zdoběnu z města. Již byli nedaleko osudného místa, princezna
slezla, a když viděla, že má jíti ke skále, padla ve mdlobách na zem. Tu letí
zdálí kůň, a na něm sedí rytíř s červeným a bílým chocholem. Přijeda až k nim,
poručil, aby se lidé odstranili, princeznu odvedli a jeho nechali samotného. S
jakou radostí každý ten rozkaz vyplnil, to si můžeme pomyslit; ale princezna
nechtěla odejít, ona se chtěla dívat, jaký to konec vezme.</p>

<p class=e-bookprozatext>Sotva stoupili na jeden vrch, již se třesením skála
otevřela, a devítihlavý drak vylezl ven, ohlížeje se po své kořisti. Tu
přiskočí na koníku Bajaja, vytáhne meč, a jedním rázem utne tři hlavy. Drak se
svíjel, plil oheň a házel sebou, až mu jed daleko široko stříkal, ale princ
toho nedbal, sekal, až mu všech devět hlav usekal, ostatní dodělal koník
kopytami.</p>

<p class=e-bookprozatext>Když drak zahynul, obrátil se princ a ujížděl, odkud
přijel. S podivením hleděla za ním Zdoběna, ale vzpomněla si, že bude otec
čekat, proto se rychle k zámku s celou družinou obrátila. Vypsati otcovu
radost, když viděl dceru živou, a radost sester, že se snad i jim vysvoboditel
dostaví, kdož by s to byl! Bajaja také přiběhl a tu pořád ukazoval, aby věřily,
že jim Bůh vysvoboditele pošle. Ač měly strach před druhým dnem, přece byly již
veselejší a s Bajajem hovořily.</p>

<p class=e-bookprozatext>Druhý den byla vyvedena Budinka. Tak jako první den
sestře, stalo se i jí. Sotva na místo přijeli, viděli rytíře s bílým chocholem
přijíždět a za nějakou chvíli s osmnáctihlavým drakem statně se potýkat, až
potvora zdechla. Po vykonané seči ujížděl jako první den. Když se princezna do
zámku vrátila, litovali všickni, že udatnému rytíři svou vděčnost prokázati
nemohou.</p>

<p class=e-bookprozatext>„Já vím, sestry,“ řekla Slavěna, když byly pohromadě,
„vy jste rytíře neprosily. Ale já před něho kleknu a tak dlouho budu žádat, aby
se mnou šel, až to učiní.“</p>

<p class=e-bookprozatext>„Co se směješ, Bajajo?“ ptala se Zdoběna, vidouc
usmívající tvář němého. Ale Bajaja začal skákat po pokoji a dával na
srozuměnou, že se těší na toho rytíře.</p>

<p class=e-bookprozatext>„Blázne, ještě tu není,“ odpověděla Zdoběna.</p>

<p class=e-bookprozatext>Třetí den byla vyvezena Slavěna, a tenkráte sám král s
ní jel. Srdce se nebohé hrůzou třáslo, když pomyslila, nepřijede-li
vysvoboditel, že bude draku dána. V tom okamžení strhnul se radostný křik, že
rytíř jede. Tak jako první dva draky, zabil Bajaja i třetího, ač on i kůň jeho
mdlobou div neklesli. Tu přistoupil král i Slavěna a prosili rytíře, by s nimi
do hradu jel, což on nikterak učiniti nechtěl. Slavěna klekla před ním, a
chopíc se jeho roucha, prosila tak snažně, tak líbě, že princovi srdce tlouklo.
Vtom sebou koník trhl a již nebylo rytíře vidět.</p>

<p class=e-bookprozatext>Smutna, že se nemůže svému vysvoboditeli odměnit,
vracela se Slavěna s otcem domů. Všickni mysleli, že přivedou rytíře, ale
naděje opět je zklamala.</p>

<p class=e-bookprozatext>Nyní byli zase všickni šťastni! To ale netrvalo
dlouho, a nový zármutek jim nastal. Jednoho dne dostal král vyzvání od
sousedního krále k válce. Ulekl se toho král velice, neboť věděl, že je soused
mnohem silnější. Hned tedy rozepsal listy a poslové se rozlítli na vše strany,
by sezvali knížata a velké pány ke královskému dvoru na sněm. To se stalo v
rychlosti a panstvo se sjelo co nevidět. Král jim svou stížnost přednesl a o
pomoc je prosil, podávaje za odměnu své dcery. Kdož by se byl za takovou odměnu
zdráhal? Všickni se rozjeli a slíbili, že se v určitý den s vojsky svými
dostaví. Nyní se chystalo vše k boji, a král sám chtěl své vojsko do pole
vésti. Předposlední den přijeli knížata a držela se velká hostina; potom se
rozloučil král s plačícími dcerami, přikázal ještě Bajajovi, by dal na vše
pozor, a při zvuku trub a píšťal brali se do pole.</p>

<p class=e-bookprozatext>Bajaja byl slova králova poslušen, ke všemu dohlížel,
ale přece neopominul s největší ochotou o všelijaké vyražení princeznám se
starati, by se jim nezastesklo. Najednou mu ale napadlo, že stůně, a nedbaje na
lékaře, který mu chtěl pomoci, povídal, že si půjde sám pro koření, které ho
lépe než všecky líky vyhojí. Princezny si pomyslily, že je blázen, a nechaly ho
jíti. On ale nešel na koření, to nerostlo beztoho pro jeho bolest nikde jinde
než v jasných očích krásné Slavěny, on šel k svému koníkovi, by se s ním
poradil, má-li králi ve válce pomoci. Koník ho přivítal, poručil mu, aby oblékl
bílé šaty, vzal meč, jej obkročil, že pojedou do boje. Bajaja ho za to zlíbal.</p>

<p class=e-bookprozatext>Kolik dní trvala již válka a královo vojsko slablo,
nemohouc odolati velké síle nepřátelů. Byla určena hlavní porážka na druhý den,
kde se mělo rozhodnout, kdo s koho. Celou noc dával král rozkazy a vypravil
také posly k dcerám s nařízením, co se státi má, kdyby prohráli. Ráno se
odevzdali do ochrany boží a stavěli se v šiky. V tom okamžení zazněly trouby,
zbraně začaly řinčet, střely lítat, a křik a lomoz se rozléhal po šírém údolí.
Tu se octne mezi nepřáteli jinoch v bílých šatech, zlaté přílbici s bílým
chocholem. Seděl na malém koni a v ruce držel ohromný meč, kterým tak nerázně
do nepřátel sekal, že nemyslili jináče, než to zlý duch kyjem do nich mlátí. Tu
se vzpamatovalo i královské vojsko a statnému hrdinovi po boku se postavilo.
Vkrátce couvali nepřátelé, a když bílý rytíř jich vůdce zabil, rozprášili se
jako stádo bez pastýře. Tu byl však rytíř lehce na nohu raněn, takže mu krev
bílé roucho zbarvila. Jak to král spatřil, skočil dolů, roztrhl svůj plášť a
zavázal mu sám krvavou ránu, prose jej, by s ním do stanu vešel. Ale rytíř mu
poděkoval, bodl koně a byl ten tam. Král litostí div neplakal, že mu již po
čtvrté rytíř ujel, kterému tolikerými díky povinován byl. Vítěz vracel se s
nesmírnou kořistí domů. S jásáním byl v hlavním městě přivítán a v zámku byly
přichystány rozličné slavnosti a radovánky.</p>

<p class=e-bookprozatext>„Nuže, správče můj!“ oslovil král Bajaju, „jak jsi
řídil dům náš, co jsem byl vzdálen?“</p>

<p class=e-bookprozatext>Bajaja pokynul, že dobře, ale princezny se daly do
smíchu a Slavěna pravila: „Musím ti žalovat, otče, na tvého správce, neboť jest
neposlušný. Začal stonat, lékař náš chtěl mu dáti lík dobrý, on ale pravil, že
si půjde sám pro koření. Šel, a nepřišel až za dva dni, celý chromý a
churavější, než byl dříve.“</p>

<p class=e-bookprozatext>Král se na Bajaju obrátil, ten však se usmál a zatočil
na patě, jako by ukazoval, že mu pranic neschází. Když slyšely princezny, že
jich vysvoboditel opět otci v boji pomohl, nerady svolily k tomu, státi se
manželkami knížat, neboť se domnívaly, že by mohl přece rytíř pro některou
přijíti. Ovšem nevěděla žádná, je-li hezký nebo ne, protože ho v tváři
neviděly, ale každá si jej malovala jako anděla.</p>

<p class=e-bookprozatext>Král byl na rozpacích, jak to má s odměnou vyvésti.
Každý z knížat pomáhal mu, co síla postačovala, a všichni se ve válce statečně
drželi. Komu dcery dáti? I vymyslil si jeden prostředek, kterým by všem
vyhověl, a potom vešel ke knížatům řka: „Přátelé milí! Já řekl, kteří mně
nejvíce pomáhati budou v té válce, těm že moje tři dcery za manželky dám. Vy
jste mi ale všickni věrně pomáhali, a proto chci takto učinit, bych žádnému
neukřivdil. Postavíte se do řady a moje dcery shodí s balkonu dolů každá zlaté
jablko; ke komu se to jablko dokotálí, ten se stane manželem té princezny. Jste
s tím spokojeni?“</p>

<p class=e-bookprozatext>Všickni že ano. Král to oznámil princeznám, a ty s tím
musely býti též spokojeny, by nenechaly otce v hanbě. Skvostně se přistrojily,
každá vzala do ruky zlaté jablko a šla na balkon, pod nímž stáli v řadě knížata
a páni. Mezi diváky zrovna u samých ženichů stál Bajaja. Nejdříve hodila jablko
Zdoběna; kotálelo se, kotálelo, a zrovna k nohoum němého. Ale Bajaja se uhnul,
a ono se kulilo k jednomu hezkému knížeti, který je s radostí zdvihl a ze řady
vystoupil. Nyní hodila Budinka, a jako dříve kotálelo se i druhé k nohoum
Bajajovým; ale zase je němý tak šikovně odmrštil, že se zdálo rovnou cestou
běžeti k druhému sličnému pánu, který je zdvíhl a s toužebností k balkonu na
hezkou nevěstu pohlížel. Nyní házela Slavěna; ale tenkráte se Bajaja jablíčku
neuhnul, nýbrž s radostí je zdvíhl, běžel nahoru, před princeznou klekl a její
ruku líbal. Ale ona se mu vytrhla, utekla do svých pokojů a hořce plakala, že
si musí vzíti němého. Král se zlobil, knížata reptali, ale co se stalo, stalo
se a nedalo se napravit. Nato byla hostina a po hostině mělo býti rytířské
potýkání, při kterémž měla dávat ceny jedna nevěsta. Při hostině seděla Slavěna
jako zaražená a slova nepromluvila; ženicha Bajaju nebylo viděti, a král
myslil, že snad pohněván utekl. Všickni nebohou litovali, a chtíce ji trochu z
toho vyraziti, prosili, by ona ceny rozdávala.</p>

<p class=e-bookprozatext>Slavěna konečně svolila. Již seděli páni okolo
zábradlí, již se sokové potýkali a jeden druhého přemáhal, tu oznamuje hlásný,
že stojí venku rytíř na malém koni, žádaje, aby byl ke hře připuštěn. Král
kynul, že ano. Tu vjede na pláň rytíř v modrém a stříbrném šatu, na stříbrné
přílbici bílý a modrý chochol. Princezny by byly málem vykřikly, vidouce
postavu a koně statného vysvoboditele. Rytíř se poklonil paním a začal se s
knížaty potýkat; ale co jich bylo, on je všecky přemohl a zůstal sám vítězem.
Slavěna sešla k němu a nesla zlatý pás. Rytíř se před ní na kolena snížil a ona
mu pověsila na krk pás, který sama vyšívala. Ruce se jí třásly a tváře jí
hořely; i nevěděla, zdali slunce tak pálí, anebo ohnivé zraky krásného rytíře.
Oči sklopíc, slyšela jen sladká slova: „Nevěsto krásná, ještě dnes tě uhlídám.“</p>

<p class=e-bookprozatext>Král a obě nevěsty sešli dolů, by rytíře zadrželi a
jemu za vše se odsloužili. Ale on políbil v letu Slavěně ruku a vtom zmizel. Ta
myslila na slova, které jí pošeptal. Zase byly hody, a jen Slavěna seděla ve
svém pokoji a nechtěla mezi hosti.</p>

<p class=e-bookprozatext>Měsíc vysvítil a od skály nesl koník naposled svého
pána. Když ho donesl až k hradu, skočil Bajaja dolů, políbil mu krk a lysu a
koník mu zmizel s očí. Nerad ztratil náš rytíř věrného přítele, ale za to ho
čekala sladší náhrada.</p>

<p class=e-bookprozatext>Zamyšlena seděla Slavěna a myslila, že již sotva rytíř
přijde; tu otevře panna dvéře a povídá, že chce Bajaja s princeznou mluvit.
Slavěna neodpověděla, a hlava jí sklesla do polštářů. Vtom ji vezme někdo za
ruku, ona zvedne hlavu a vidí před sebou krásného hrdinu, svého vysvoboditele.</p>

<p class=e-bookprozatext>„Hněváš se na tvého ženicha, že se před ním skrýváš?“
ptal se Bajaja.</p>

<p class=e-bookprozatext>„Proč se mne na to ptáš, vždyť nejsi můj ženich,“
šeptala Slavěna.</p>

<p class=e-bookprozatext>„Jsem, panno, před tebou stojí němý Bajaja, který tobě
kytky vázal, od smrti vysvobodil tebe i tvé sestry a otci ve válce pomohl. Já
jsem tvůj ženich!“</p>

<p class=e-bookprozatext>Že se Slavěna na něho nehněvala, mohl by každý
ujistit. Za hodnou chvíli potom rozlítly se dvéře u hodovní síně a do nich
vkročí Slavěna s rytířem v bílém šatu a zlaté přílbici, představujíc ho otci co
svého ženicha, němého Bajaju! Otec se radoval, hosté se divili a sestry po očku
hleděly. Teprv nastala pravá veselost a pilo se na zdraví zasnoubenců až do
bílého rána.</p>

<p class=e-bookprozatext>Po svatbě odejel Bajaja se svou Slavěnou, aby se
podíval k rodičům; ale jak se ulekl, když viděl celé město potáhnuté černým suknem.
Hned se táže, co to znamená, a slyší, že umřel mladý král. Pospíchal k zámku,
aby rodiče své potěšil, což se opravdu jen jemu podařiti mohlo, neboť drželi i
jeho za nebožtíka, protože tak dlouhý čas o něm neslyšeli. Zase se přistěhovala
do zámku radost, černé sukno se odestřelo a místo jeho zastoupilo červené.
Bajaja byl králem ve svém království a požíval do smrti se svou manželkou
nekaleného štěstí.</p>

<p class=e-booknadpis2><a name="_Toc340849026">O Nesytovi</a></p>

<p class=e-bookprozatext>Chalupník jeden neměl žádných dětí. Kolikráte říkal
ženě: „Kdyby nám dal Pánbůh jen jedno dítě, abych se měl s čím potěšit a tu
trochu nářadí komu odkázat; ani nevím, pro koho se starám.“</p>

<p class=e-bookprozatext>I vyslyšel Pánbůh jeho prosbu, a žena mu porodila
syna.</p>

<p class=e-bookprozatext>Když bylo chlapci tři dni, již ho matka prsem uživit
nemohla a musela ho krmit kaší. Snědl jí dvě tři misky, a přece křičel hladem.
Nevědělať žena, co si má s ním počíti. V ouzkosti mu ukrojila chleba, a tím
přišla klukovi vhod. V okamžení nezůstalo po krajíci ani drobtu.</p>

<p class=e-bookprozatext>Od té chvíle dávala mu všecko, co sami jedli, a hoch
rostl jako buk. Co snědla máma i s tátou, to snědl on sám, proto mu říkali
nesyta, a to jméno mu potom navždy zůstalo. Den ode dne ho přibývalo, ale ze
sýpky ubývalo. Máma aby byla celý den nic jiného nedělala, než u krbu stála a
pro Nesytu vařila.</p>

<p class=e-bookprozatext>Mrzelo to rodiče dost a často táta říkal: „Ženo, toho
kluka nám Pánbůh za trest dal; bude-li dlouho doma, nezůstane nám než hůl a
mošna.“</p>

<p class=e-bookprozatext>„A nač ho necháš doma? Pošleme ho do služby, silný je
dost, může duby kácet; ať se jen vypraví.“ Tak přizvukovala žena svému muži.
Když bylo Nesytovi dvanácte let, byl velký jako táta a vytrhnout jedli i s
kořeny bylo mu hračkou. Poslali ho tedy rodiče na službu. Nesyta šel, ale
koukal se, kde by byl hodný dvůr, neboť nechtěl do malého, boje se, že by
dostal málo jíst. I vidí mlýn a do toho chutě zaměřil. Pan mlynář stál právě na
záspi.</p>

<p class=e-bookprozatext>„Ať slouží ke zdraví, pane otče,“ pozdravil Nesyta
mlynáře.</p>

<p class=e-bookprozatext>„Dejž to pánbůh! Co bys rád?“ ptal se mlynář selského
jonáka.</p>

<p class=e-bookprozatext>„Jdu se ptát, jestli byste nepotřeboval pacholka. To
vám ale napřed povídám, že s ním za deset, ale také za deset práce udělám.“</p>

<p class=e-bookprozatext>„Nu jíst máme, chválabohu, dost, a když budeš
pracovat, jak povídáš, nebudu se na sousto ohlížet,“ odpověděl se smíchem
mlynář.</p>

<p class=e-bookprozatext>Nesyta zůstal tedy u mlynáře ve službě. Bylo to zrána
a mlynář poručil novému pacholku, aby zapřáhl a vzal potřebné nářadí, že
pojedou do lesa. Ženě přikázal, aby ustrojila asi pro šest osob více. Když
přišel k vozu, viděl, že tam není ani sekera, ani palice, ani jiné potřebné
věci. Ptá se Nesyty, proč to nebere?</p>

<p class=e-bookprozatext>„Jen pojďte, hospodáři, není toho potřebí. Takové
nářadí bylo by pro mne slabé.“</p>

<p class=e-bookprozatext>Mlynář nevěděl, co si má pomyslit, ale sedl přece na
vůz a jel do lesa. Tu se teprv divil. Nesyta popadl strom a překotil ho jako
pařez, olámal větve a hodil na vůz, jako by to byly hůlky. To se mlynáři velmi
zalíbilo; umínil si, že takového pacholka tak snadno nepustí. Přijeli domů,
Nesyta složil a šel k obědu; mlynářka koukala, kde je těch šest osob, a když
viděla jen pacholka, ptala se muže. Ten teprv vypravoval, jakého má dělníka.
Mlynářka neříkala nic více a dala mu přede všemi se najíst. Když všecko
slouskal, co bylo pro šest osob uchystáno, ptal se ho mlynář:</p>

<p class=e-bookprozatext>„No pacholče, najedl jsi se?“</p>

<p class=e-bookprozatext>„Tak trochu, ale hladu mám ještě, že bych vlka snědl,“
odpověděl Nesyta a ohlížel se po peci, kde stála mísa a na ní po věrteli dolků,
bochník chleba a pomazánka.</p>

<p class=e-bookprozatext>„Nu, máš-li ještě tak velký hlad, sněz tamhle to,
hospodyně chase znova zadělá.“ Přitom ukázal mlynář na dolky. Nesyta si nedal
dvakrát poroučet, čerstvě popadl mísu, a za chvilku nebylo po dolkách ani
čichu, i chléb a pomazánka zmizely. Potom teprv řekl, že se najedl. Ale
mlynářka spínala ruce nad tím žroutem; po své vůli byla by ho hned vyhnala,
ačkoli mlynář dokazoval, že udělá Nesyta za deset díla, že musí tedy za deset
jísti. Pan otec byl však pánem v domě, právo své nezadal a žena musela konečně
umlknout. Po nějakém teprv čase ozvala se znova, ovšem jen opatrně a
zponenáhla. Mlynář byl s Nesytou jak náleží spokojen, a nebyl by ho nikdy od
sebe dal; ale ženino naříkání, čeládky poštívání tak jej omrzelo, že se rozhněval
a Nesytu ze služby vypověděl. Ten se poděkoval a šel dále; ale přece ho to
mrzelo, protože se měl ve mlýně dobře. Povídá si cestou: „Kam jen jíti, aby mně
dali dosyta se najíst?“</p>

<p class=e-bookprozatext>„Pojď ke mně, já ti dám jíst, co hrdlo stačí,“ ozval
se za ním hlas.</p>

<p class=e-bookprozatext>Nesyta se ohlídne a spatří čerta.</p>

<p class=e-bookprozatext>„Kdopak jsi?“ ptá se zvědavě, protože o čertu nikdy
neslyšel, jak vyhlíží, a tudy ho nepoznal.</p>

<p class=e-bookprozatext>„Já jsem čert, a nebojíš-li se, pojď ke mně sloužit;
práce mnoho není, pohodlí dosyta a výsluha bohatá.“</p>

<p class=e-bookprozatext>„K tobě, nebo k jinému, to je vše stejné. Co se práce
týče, té se nebojím, když se pořádně najím, a s platem budu spokojen, jaký mi
dáš.“</p>

<p class=e-bookprozatext>Když Nesyta svolil, že půjde do pekla na službu, vzal
ho čert na záda, letěl s ním v povětří a postavil ho doprostřed velké síně, kde
stály tři kotle.</p>

<p class=e-bookprozatext>„Pod tyto kotle musíš přikládat, to je tvá jediná
práce,“ řekl čert. „Budeš-li u mne sedm let, dám ti za výsluhu, co budeš chtít.
To ti však povídám, do kotlů se podívat nesmíš.“</p>

<p class=e-bookprozatext>„Nestarej se o nic, já to všecko jak náleží udělám,“
odpověděl Nesyta a začal hned oheň pod kotli spravovat. Čert nato odešel a za
chvíli přinesli čertíci plné mísy jídla, tak dobrého, jaké co živ nejedl; k
tomu v konvích dobré víno. Nesyta si myslil, bude-li to pořád takové, to se
odtud ani nehnu; a ono to bylo vždy takové. Jídel na výběr, pití též tolik, k
tomu práce málo, což divu, že Nesyta někdy samou bujností peklem třásl?</p>

<p class=e-bookprozatext>Dlouho ovšem byl již ve službě, ale kolik let, to
nevěděl, protože se tam čas nepočítá. Až dosud mu nenapadlo, aby se koukl, co v
kotlích vězí, ačkoli často, když přikládal, úpění a vzdychání slyšel. Tu přijde
zase jedenkráte čert a Nesyta se ho ptá, jak dlouho má ještě do sedmi let.</p>

<p class=e-bookprozatext>„Zejtra bude už sedm let, co jsi u mne; ale myslil
jsem, že tu ještě sedm let zůstaneš?“</p>

<p class=e-bookprozatext>„Inu vidíš, pane, já bych u tebe zůstal, kdyby bylo
jen trochu více práce, anebo kdybych směl někdy trochu se proběhnout. Při tom
dobrém jídle a pití člověk zlenoší a zbujní; to není nic.“</p>

<p class=e-bookprozatext>„Já ti pomoci nemohu; když se ti tu nelíbí, musíš
zpátky na svět.“</p>

<p class=e-bookprozatext>Po těch slovech čert odešel.</p>

<p class=e-bookprozatext>Nesyta přikládá, tu slyší v jednom kotli tak žalostné
vzdychnutí, že ho u srdce bodlo. I nemoha odolat, nadzdvihne trochu víko a dívá
se, co to tam vzdychá. Neviděl ale nic, nýbrž slyšel toliko bolestný hlas:
„Ach, prosím tě, pusť mne z kotle ven, já jsem ubohá dušička a chci se ti vším
dobrým odsloužiti.“</p>

<p class=e-bookprozatext>To když Nesyta zaslechl, otevřel víko docela, bílá
holubička vylítla ven a sedla mu na rameno řkouc: „Nyní ti poradím, co ti bude
k dobrému. Zejtra, až se tě bude čert ptáti, jakou chceš výsluhu, řekni, že
nechceš žádnou jinou, než ten starý kabát s těma dvěma kapsama, co onde na
hřebíku visí. On ti ho nebude chtít dáti, ale ty nic jiného nechtěj a
neustupuj.“</p>

<p class=e-bookprozatext>„To je všecko dobré, já ti za to děkuji, ale jak,
koukne-li se čert do kotle a tebe tam nenajde? Tu mně dá místo výsluhy notný
výprask?“</p>

<p class=e-bookprozatext>„On se před tebou do kotle nepodívá; až budeš na
světě, nemá k tobě žádného práva. Jen se neboj a buď spánembohem!“</p>

<p class=e-bookprozatext>„Počkej ještě, holubinko,“ zadržel ji Nesyta, „pověz
mi přece, co je v těch druhých dvou kotlích?“</p>

<p class=e-bookprozatext>„V tom jednom jsou nemilosrdné a v tom druhém pyšné
srdce,“ odpověděla holubička a zmizela.</p>

<p class=e-bookprozatext>Nesyta přikládal pod prázdný jako pod plný kotel, a
když druhý den čert přišel, ptaje se, zdali do kotlů se nepodíval, zapřel
všecko.</p>

<p class=e-bookprozatext>„Co žádáš tedy za výsluhu,“ řekl čert, když chtěl
Nesyta zpátky domů.</p>

<p class=e-bookprozatext>„Já nežádám nic jiného, než tamhle ten starý
záplatovaný kabát, co na hřebíku visí.“</p>

<p class=e-bookprozatext>„Copak bys s takovým starým kabátem dělal, ten nech
viset; dám ti raději peněz, co chceš,“ začal čert a živou mocí nechtěl kabát
dáti.</p>

<p class=e-bookprozatext>Ale Nesyta stál na svém, že kabát dostati musí,
protože věrně sloužil a čert že mu přislíbil výsluhu, ať to je cokoliv. Co měl
čert dělat, musel mu, ač dosti nerad, přece kabát s dvěma kapsama přinést.</p>

<p class=e-bookprozatext>„Abys ale věděl, co to máš za kabát, tedy ti to povím.
Kdykoliv do pravé kapsy sáhneš, i kdyby to bylo tisíckrát za den, a řekneš, ať
je plna tolarů, bude plna; a kdykoliv do levé sáhneš a řekneš, ať je plna
dukátů, bude plna. Máš to bohatou výsluhu za sedm let.“</p>

<p class=e-bookprozatext>„Bláhový, za to jsem ale také v pekle sloužil,“
odpověděl Nesyta, oblékl kabát a chytil se čerta okolo krku, který ho na svět
donesl, na to samé místo, odkudž ho byl prve odnesl.</p>

<p class=e-bookprozatext>Čert nato zmizel a Nesyta se obrátil rovnou cestou k
domovu.</p>

<p class=e-bookprozatext>Rodiče jeho byli ještě živi, jenže se jim zle vedlo.
Kolikráte si již myslili, kde se asi Nesyta potlouká, jestlipak někde hladem
nezemřel. Tu ho najednou čert přinese, černého, rozcuchaného, v krátkých
kalhotách, propálených škorních, v záplatovaném kabátě kroje praletého. Sotva
ho poznali.</p>

<p class=e-bookprozatext>„I bodejž tě pan fráter!“ uvítal ho tatík. „Tak se
chodí ze služby? Strach a hrůza z tebe jde, hned mi jdi s očí.“</p>

<p class=e-bookprozatext>„Jen se nezlobte, tatíčku, voda s mýdlem to všecko
spraví, a nade všecko tyto.“ Přitom sáhl do pravé kapsy, myslil si, aby byla
plna, a v tu chvíli začal házet plnou hrstí tolary na stůl, až to řinčelo. Táta
vyvalil oči a již ani necekl. Nouze a bída se z chalupy vystěhovaly, štěstí a
radost se přistěhovaly. Hned druhý den dal Nesyta starou chalupu rozházet a
vystavěl nový pěkný zámek. Potom kázal, aby se stalo provolání, že se mají
všickni chudí řemeslníci, sedláci a žebráci z daleka široka k němu sejíti,
poněvadž jim chce z nouze pomoci. Jaký to byl shon, to si můžeme pomyslit! </p>

<p class=e-bookprozatext>Tenkráte nebylo prý ještě mnoho měst ani vesnic, a
byly velké lesy, pastvišťata a luka, kde by se byly mohly úrodné role zakládat.
Toho Nesyta použil. Každému sedláku dal tolik peněz, aby si mohl stateček
vystavět, a vykázal mu místo tam, kde si mohl pole založit. Řemeslníci měli
místa k stavení vykázaná blíže Nesytova zámku. Pro chudé žebráky, kteří nemohli
pracovat, dal Nesyta vystavět dům, a když bylo vše v něm uspořádáno, všecky do
něho ubytoval. K tomu stavení bylo potřeba mnoho lidu, neboť se před časy tak
nádherné domy nestavěly, a tudy se množství lidstva tam sešlo a pracovalo. Pan Nesyta
nedělal nic jiného, než jedl a pil a po jídle vyhazoval z kapes peníze a dával
nuzným. Ačkoli se teď mýval a česal, byl přece dost ošklivý. Navzdor tomu ale
měli ho lidé rádi, a když se přicházíval podívat, jak se jim daří, byli by mu
ruce, nohy samou vděčností zlíbali. Jediný tatík nad počínáním synovým hlavou
kroutil a připomínal: „Synu, synu, já nevím, jak ti to projde; až se o tom král
doví, bude s námi se všemi zle!“</p>

<p class=e-bookprozatext>„Nevídáno; král může být rád, když se mu pomůže, kde
on nevidí. Ostatně ať jen přijde; nelíbí-li se mu to, já se ho nebojím.“</p>

<p class=e-bookprozatext>Každý hleděl, aby měl co nejdříve byt vystavěn a od
čeho živu býti. Než se Nesyta nadál, byl jeho zámek obklopen veselými domky.
Zdálí bylo vidět řady statků a čistě zorané pole; vesele zpívající skotáci
hnali stáda na tučné luka. Nesyta měl z toho radost a poručil, aby se nazvalo
toto místo „Výsluhov“. Proto snad, že to vystavěno bylo z výsluhy.</p>

<p class=e-bookprozatext>Jak tatík předpověděl, tak se stalo. Král se to
dověděl a velmi se rozhněval, že se poddaný osmělil bez jeho dovolení zemi
rozdávati, která králi patřila. I poslal na něho pluk vojáků. Nesyta slyše o
tom, když byli vojáci ještě daleko, poručil, aby se přistrojily skvostné hody
pro všecky důstojníky, a šel jim naproti, aby je pozval k sobě na hostinu.
Vojákům dal každému po tolaru na den, dokudž by u něho byli, a chleba a vína,
co vypijou. To se líbilo vojsku, které od svého krále skrovně placeno bylo.
Milerádi přijali návrh štědrého hostitele a po přátelsku s ním táhli. Po
prázdných polích rozbily se stany, ale nebylo v nich válečné chystání. Celý den
ozýval se zpěv a hudba a v Nesytově zámku pili na zdraví hospodářovo královští
důstojníci, jimžto se nade všecko líbilo, že denně každý z nich našel dukát pod
talířem.</p>

<p class=e-bookprozatext>Když se doneslo ke králi, jak se jeho vojsko drží,
rozhněval se ještě více a poslal za ním jiné dva pluky. Ale nač by se za
skrovný plat s tak štědrým pánem bili, u kterého se kamarádi dobře měli?
Nechali toho a následovali příklad svých předchůdců. Nyní si již nevěděl král
jiné rady, než jíti k tomu čarodějníkovi a s ním se smířit. Jakmile se Nesyta
dověděl, že k němu sám král jede, hned kázal připraviti ještě skvostnější hody,
vyjel mu vstříc a s uctivostí jej k sobě pozval. Tu viděl král, jak je Nesyta
mocen a jaké musí míti bohatství, že tolik peněz každodenně vyhází. Spatřil
také, jak ho mají všickni rádi, vojsko i rolníci i řemeslníci, a že se stěží od
něho odtrhnou, a konečně že by jej snadno o království připraviti mohl, umínil
si tedy, že mu nabídne svou jedinou dceru za manželku, tím že zlému zakročí cestu
a své zemi že pomůže.</p>

<p class=e-bookprozatext>Jak si byl umínil, tak udělal. Nabídl Nesytovi
princeznu svou jedinou a přislíbil udělati jej králem. Nesytovi to bylo vhod;
nedlouho nato jel s králem na nevěstu se podívat. Obdarované od něho vojsko
táhlo nazpátek, Nesyta sedl ve svém záplatovaném kabátě ke králi do kočáru a
jel do hlavního města.</p>

<p class=e-bookprozatext>Princezna Milina byla krásná jako jarní růže, a měla
se dostat dobrému sice, ale ošklivému muži. Skoro se král obával, aby se mu
záměr jeho nepokazil. A věru by se bylo tak stalo, kdyby nebyla Milina příliš
dobrá a svého otce ze vší duše nemilovala. Sotva slyšela od něho, že mu
neštěstí hrozí, již neváhala a slovo své dala. Slze jí stály v očích a ruka se
třásla, když ji ženichu podávala, ale přece nevzala slovo nazpět.</p>

<p class=e-bookprozatext>Nesytovi se panna líbila, přitom však viděl dobře, že
on sám svou krásou špatně se jí zavděčil, a srdce ho zabolelo. Již druhý den se
s nevěstou a králem rozloučil pravě, že musí doma vše – uspořádat a k svatbě se
připravit. Truchliv jsa, vrátil se domů.</p>

<p class=e-bookprozatext>„Nu, jak se ti nevěsta líbí?“ ptali se rodiče.</p>

<p class=e-bookprozatext>„Což je o to; ona je krásná jako rozkvetlá konvalinka
a mně se líbí zrovna dost, ale já se jí nelíbím.“</p>

<p class=e-bookprozatext>„A když si nedáš říci,“ bručela matka, „povídala jsem
ti již mnohokráte, proč ten žebrácký kabát nosíš. K čemu v tom vyhlížíš, a
dokonce máš-li se tak vzácné nevěstě zalíbit. Šaty dělají člověka, to je staré
přísloví. Však bys ty se jí zalíbil, jen se přistroj.“</p>

<p class=e-bookprozatext>„Vy můj kabát nechte; kdyby ho nebylo, nebylo by
ničeho. Ten mi krásy neujme.“</p>

<p class=e-bookprozatext>„Máš pravdu, synu,“ řekl otec, který se s jistotou
domníval, že ten starý kabát syn od čaroděje dostal. „Ostatně si z toho nic
nedělej; ženská se mění ruky obrácením.“</p>

<p class=e-bookprozatext>Nesyta kroutil hlavou, byl smuten celý den, a když jej
máti k jídlu volala, pravil, že nemá žádný hlad.</p>

<p class=e-bookprozatext>„Já nevím, ten chlapec se mi nelíbí,“ řekla ulekaná
matka k svému muži vidouc, že ztratil chuť k jídlu.</p>

<p class=e-bookprozatext>„I jen ho nech,“ těšil ji povážlivý tatík, „až se
ožení, však on bude jíst.“</p>

<p class=e-bookprozatext>Nesyta seděl u okna ve své sedničce, nestaral se o nic
a myslil jen na Milinu, která mu hlavu a srdce pomátla. Rád by svůj záplatovaný
kabát byl za trochu krásy dal.</p>

<p class=e-bookprozatext>Najednou ho klubne něco do ruky, a když se podívá co
to, vidí vedle sebe bílou holubičku, která k němu takto promluvila: „Já jsem ta
dušička, kterous z pekelného ohně vysvobodil. Pánbůh sám mne k tobě posílá,
abych ti pověděla, že se má tvé přání vyplnit za to, žes tak mnoho dobrého
chudým učinil. Od této chvíle budeš míti krásnou tvář a slušnou postavu. Zůstaň
vždy dobrým a nezapomeň na Pánaboha.“</p>

<p class=e-bookprozatext>S těmi slovy holubinka se ztratila.</p>

<p class=e-bookprozatext>Nesyta pln radosti vyskočil, koukl do zrcadla a viděl
svou ošklivou tvář v krásnou proměněnou; i začal zpívat a samou veselostí po
sednici tancovat. Rodiče to slyšeli, a myslíce, že se snad syn zbláznil,
přiběhli strachem se třesouce nahoru k němu, ale nepoznali ho dříve, až k nim
promluvil. Radovali se s ním. Druhý den si dal udělat deset kovaných truhel.
Když byly hotovy, postavil je do sedničky, kde spal, zavřel dvéře a začal do
nich oběma rukama z kapes tolary a dukáty házet a dříve nepřestal, dokud nebyly
truhly plny. Potom otevřel okno, kabát se sebe svlekl, hodil ho oknem ven a
křičel: „Tu máš tvou výsluhu zpátky, již ji nepotřebuju!“</p>

<p class=e-bookprozatext>Čert si kabát popadl, strčil hlavu do okna a zle se na
Nesytu osopil: „Ty se chraň, abys nám do klepet nepřišel, sice tě proženem,
jakos nás s penězi prohnal. Co peklo peklem státi bude, takového šibalského
služebníka do něho nepřivedu.“</p>

<p class=e-bookprozatext>Nesyta se smál a přál čertu šťastnou cestu. Nyní
naložil peníze na vozy, nakoupil pro nevěstu drahého šperku, pro sebe šatů,
krásně se přistrojil a jel s rodiči na svatbu. Jak se vyjasnily nevěstiny snivé
oči, když ji objal místo ošklivého tak sličný ženich!</p>

<p class=e-bookprozatext>Král byl se svým zetěm a s jeho bohatstvím spokojen a
udělal ho králem. Dělal-li dříve dobrodiní lidem, dělal je potom ještě více. Čert
nedostal za všecky ty peníze náhradu a byl tenkráte přece ošizen.</p>

<p class=e-booknadpis2><a name="_Toc340849027">Půjčka za oplátku</a></p>

<p class=e-bookprozatext>Jeden tatík měl tři syny a malé hospodářství. Jak
nabyli trochu síly, museli chutě jeden po druhém do služby. Nejstarší šel
napřed.</p>

<p class=e-bookprozatext>V jedné vesnici zastavil se u velkého dvorce a ptal se
hospodáře, potřebuje-li pacholka.</p>

<p class=e-bookprozatext>Hospodář byl sice chlap možný a neměl dětí, ale byl
skoupý až hanba a hospodyně byla též taková. Žádný nemohl u nich vydržet;
ačkoli potřebovali pacholka jako denní sůl, přece dělal sedlák, jako by se mu
jich na zavolání hrnulo, a odpověděl Jirkovi: „Já sice pacholka nepotřebuju,
ale proto si tě přece podržím; to ti ale povídám, ať se stane co stane,
rozzlobit se nesmíš, sice ti uříznu nos a bez služby tě vyženu. Jestli se ale
já na tebe dříve rozzlobím než ty na mne, můžeš mně to samé učinit.“</p>

<p class=e-bookprozatext>Ta výminka se zdála býti Jirkovi trochu divná, proto
ale přece zůstal. Šel orat; zatím strojila selka oběd, strčila do hrnce dvě
hlávky zelí, osolila je a nechala vařit.</p>

<p class=e-bookprozatext>Když pacholek z pole přijel a potom k obědu zasedl,
vysypala mu selka na mísu to uvařené zelí bez přípravy, kromě soli, jak je
Pánbůh stvořil. Jirka se na ten špatný oběd zle ošklíbal, ale zlobit se nesměl,
šlo tu o nos.</p>

<p class=e-bookprozatext>„Hněváš se, pacholku?“ ptal se ho sedlák.</p>

<p class=e-bookprozatext>„I proč bych se hněval?“ odpověděl pacholek, nechal
zelí stát a šel vně.</p>

<p class=e-bookprozatext>Večír to bylo zase tak, ráno opět a druhý den jako
první, nic než zelí vařené ve vodě se solí. Ale když se sedlák Jirky ptal,
zdali se zlobí, po každé řekl, že ne.</p>

<p class=e-bookprozatext>Třetí den však to nemohl vydržet, žaludek se mu
mdlobou točil, a přece se nemohl ošklivostí do té hatlaniny pustit.</p>

<p class=e-bookprozatext>„Snad se nezlobíš, Jirko?!“ ptal se sedlák.</p>

<p class=e-bookprozatext>„Čert by se už nezlobil na takové žrádlo!“ rozkřikl se
Jirka a vyskočil s lavice. Ale vtom byl již také sedlák vzhůru, vytáhl z kapsy
kudlu a Jirkovi nos ušmikl jako homolku.</p>

<p class=e-bookprozatext>Co měl ubohý Jirka říkat, když se té výmince podvolil.
Zmrzačelý přišel k tátovi. Bratři se rozzlobili a Matěj, druhý bratr, umínil
si, že půjde k tomu sedlákovi do služby, by se na něm pomstil. Než bohužel
vedlo se mu jako bratrovi, vkrátce přišel bez nosu domů.</p>

<p class=e-bookprozatext>„Teď já k němu půjdu,“ řekl Honza, kterého měli
všickni za nejhloupějšího, „a šelma jsem, jestli se nepomstím.“</p>

<p class=e-bookprozatext>Šel tedy a byl od sedláka pod touž výminkou přijat
jako bratři. Ale Honza nebyl hloupý, jinde se najedl, doma nechal zelí stát;
přitom byla tvář pořád stejná, a sedlák se začal divit.</p>

<p class=e-bookprozatext>Jedenkráte povídá hospodář Honzovi: „Honzo, nalož
tolik a tolik obilí, jed do města, slož je tam a přijeď domů, já jdu hned za
tebou.“</p>

<p class=e-bookprozatext>Honza naložil obilí dost a dost, jel až prášilo a v
známém místě je prodal, peníze však nechal pro sebe a schoval je u své holky,
kterou si byl namluvil. Sedláka nepotkal, a také se po něm nesháněl, až ten
celý uzloben večer domů přišel.</p>

<p class=e-bookprozatext>„Kdepak jsi obilí složil, Honzo?“ ptal se pacholka.
„Vy jste neřekl, kde je mám složit, nechal jsem je na rynku a jel domů. Snad se
nehněváte, sedláku?“</p>

<p class=e-bookprozatext>„I proč bych se hněval,“ odpověděl sedlák a zaskřípal
zubami.</p>

<p class=e-bookprozatext>Od té chvíle se nemohl na Honzu zlostí podívat, ale
šlo tu o nos, a sedlák mlčel. Za několik dní poslal Honzu s prasaty do města,
jichž mnoho na výdělek koupil. Poručil mu ale tenkráte, kudy má jíti a kde je
má odevzdat a mnoho-li za ně dostane.</p>

<p class=e-bookprozatext>Honza šel s prasaty k jednomu známému honákovi a
všecky mu je prodal, s tou však výminkou, že mu od každého musí ocásek
uříznout. Honák se nezdráhal, Honza ocásky uřezal a šel s nimi a s penězi domů.</p>

<p class=e-bookprozatext>„Nu kde máš peníze, pacholku, a proč se tak záhy
vracíš?“ ptal se sedlák.</p>

<p class=e-bookprozatext>„Vy jste mi krásnou cestu ukázal; já přišel s prasaty
do hrozných bažin, oni se do nich zaryli a nemohli ven, já za nimi, chci je
vytáhnout, ale z každého mi zůstal ocásek v ruce a prasata se utopily. Ale snad
se nehněváte, sedláku?“</p>

<p class=e-bookprozatext>„I bodejž do tebe tisíc hromů, čert by se nehněval;
vždyť jsi mne připravil o půl statku.“</p>

<p class=e-bookprozatext>„A ještě k tomu o nos, sedláku,“ doložil Honza, chytl
sedláka za nos a uřízl mu ho. „Vidíš, jak to je, ty lakomče!“ zvolal ještě a
uháněl ze statku.</p>

<p class=e-bookprozatext>Když přinesl domů tolik peněz a sedlákův nos, uznali
ho bratři za chytrého a byli s pomstou spokojeni.</p>

<p class=e-booknadpis2><a name="_Toc340849028">O hloupém Honzovi</a></p>

<p class=e-bookprozatext>Byl jeden táta a měl Honzu. Jednou řekl k němu:
„Honzo, ty rosteš jako dříví v lese, jsi hrozný klacek, a posud jsi ani v
kostele nebyl. Půjdeš dnes do kostela. Ale to ti povídám, ať mi tam ani hubou
neklápneš.“</p>

<p class=e-bookprozatext>Honza hodil hlavou, ustrojil se a šel do kostela. Za
chvíli, když vešel do kostela, vstoupil kněz na kazatelnu a začal kázat. Honza
koukal s otevřenou hubou, ale po chvilce se zamračil, podepřel boky a bručel:
„Nu, rád bych věděl, proč ten košiláč jen na mne zevluje a se mnou se vadí,
vždyť jsem mu nic neudělal, ale bude-li to dlouho trvat, popadnem se do
křížku.“</p>

<p class=e-bookprozatext>„I mlčte, hloupý, a poslouchejte,“ okřikovali ho lidé.</p>

<p class=e-bookprozatext>„Ba to nebudu poslouchat, ani slova nechci již vědět.“
I vtlačil si klobouk na hlavu, oba palce strčil do uší a obrátil se ku knězi
zádami. To když udělal, vystrčili ho lidé ven z kostela.</p>

<p class=e-bookprozatext>„Ty už jdeš?“ ptal se táta.</p>

<p class=e-bookprozatext>„Jsem rád, že jsem doma, co mi to namahání stálo.
Vylezl vám tam košilatý do díže a začal se naparovat a se mnou vadit až hrůza.
Jen trochu jsem hubou klápl a lidé mne okřikovali, a když jsem si uši zacpal,
vystrčili mne ven. Více tam nepůjdu.“</p>

<p class=e-bookprozatext>„Ty jsi hloupý Honza. Večer půjdeš k muzice.“</p>

<p class=e-bookprozatext>Dobrá; večer dal táta Honzovi zlatník s doložením, aby
si koupil za něj piva a dával děvčatům hodně připíjet, by s ním rády tancovaly.</p>

<p class=e-bookprozatext>Honza šel; na prahu hospody stál šenkýř. „Za zlatník
piva!“ poroučel Honza, sotva k němu došel.</p>

<p class=e-bookprozatext>„Snad jen pintu,“ opravoval hospodský.</p>

<p class=e-bookprozatext>„Už jsem řekl a dost!“ Honza na to.</p>

<p class=e-bookprozatext>„Nu dobrá, jděte dál!“</p>

<p class=e-bookprozatext>V hospodě byl jen houdek a několik párů se točilo v
kolečku. Honza vyvalil oči, otevřel hubu a troubil. Najednou zavřísknou ze síně
dudy a dudák vstoupí do sednice, provázen chasou. To jak Honza viděl, vyrazil
ze sednice, až na prahu hospodského povalil, který nesl pro něho ve vědře za
ten zlatník piva.</p>

<p class=e-bookprozatext>„Táto,“ křičel přijda domů, „víckrát mne neposílejte k
muzice, co jsem se tam polekal.“</p>

<p class=e-bookprozatext>„Nu ty pitomče, co zas?“ ptal se tatík.</p>

<p class=e-bookprozatext>„Ba co; když jsem tam přišel, skřípal jeden na prkénko
a několik bláznů se točilo po sednici, až se jim hlava div nezatočila. Najednou
to kvíkne, blázni všickni strachem vykřikli a hrnuli se ke dveřím; a do nich
vstoupil chlap a mačkal pod paží čerta. Já se lekl a utíkal pryč.“</p>

<p class=e-bookprozatext>„Už vidím, s tebou není ve vesnici pořízená, musíš
mezi pány. Já vím jednoho, který potřebuje sloužícího do pokoje, k tomu tě
dovedu.“</p>

<p class=e-bookprozatext>Honza byl spokojen a šel s tátou, aby své štěstí mezi
pány zkusil. Přišli k pěknému zámku a tam řekl táta, aby šel Honza o službu
prosit. U vrat stál vrátný a ptal se Honzy, jak se jmenuje.</p>

<p class=e-bookprozatext>„E co bych povídal, jak se jmenuju, vždyť to není
pán,“ pomyslil si v duchu Honza. „Předevčírem se jmenuju,“ odpověděl vrátnému a
šel nahoru k pánovi.</p>

<p class=e-bookprozatext>„Jak se jmenuješ,“ ptal se ho pán, když ho byl již do
služby přijal.</p>

<p class=e-bookprozatext>„Honza.“</p>

<p class=e-bookprozatext>„To není hezké ‚Honza’, budeme ti říkat Johanes!“</p>

<p class=e-bookprozatext>„I pro mne si říkejte, jak chcete, ale Honzo mne
volejte, sice vás nebudu slyšet.“</p>

<p class=e-bookprozatext>Pán se smál, vykázal mu práci na celý den a Honza
odešel. Přišel do kuchyně a kuchařka se hned ptala, jak se jmenuje.</p>

<p class=e-bookprozatext>Honzu to ptaní trochu mrzelo, povídal tedy: „Co vy
ráda, dobré víno.“ Když přišel nahoru do pokojů, potkala ho paní. „Ach, náš
nový lokaj; jak mu říkají?“</p>

<p class=e-bookprozatext>„Říkají mně Johanes, a jmenuju se Kočka,“ odpověděl
Honza, celý vzteklý, že musí pořád povídat, jak se jmenuje.</p>

<p class=e-bookprozatext>„Ten chlap je blázen,“ pomyslila si paní a šla dál.
Přišla slečna a poručila: „Chci polívku!“</p>

<p class=e-bookprozatext>„Já jsem polívka,“ řekl Honza, kterému se děvče
zalíbilo.</p>

<p class=e-bookprozatext>„To máš divné jméno,“ řekla slečna, „ale já se neptám
na ně, a chci, abys mi přinesl z kuchyně polívku.“</p>

<p class=e-bookprozatext>„Na mou věru, tu holku bych si hned vzal, kdyby mne
chtěla,“ myslil si Honza, když odnášel polívku, a myslil na ni celičký den.
Večer, když bylo po vší práci a všickni ulehli, šoural se pomalu skrze několik
pokojů do toho, kde slečna spala.</p>

<p class=e-bookprozatext>„Mama, mama, polívka!“ křičela slečna na matku, když
ucítila kroky a poznala sloužícího.</p>

<p class=e-bookprozatext>„Snad bys nejedla ještě v noci polívku?“ ozvala se
matka z vedlejšího pokoje.</p>

<p class=e-bookprozatext>„Honem, mama, ten nový sloužící je zde.“</p>

<p class=e-bookprozatext>„Vstávej honem, můj milý, kočka je u dcery,“ budila
paní pána.</p>

<p class=e-bookprozatext>„Proč mne budíš, ať ji zažene.“</p>

<p class=e-bookprozatext>„Jak ho zažene, vždyť to není opravdivá kočka, snad mi
rozumíš, ten nový sloužící.“</p>

<p class=e-bookprozatext>„Ten se jmenuje Johanes, a ne kočka.“</p>

<p class=e-bookprozatext>„Jen vstaň, ať se jmenuje jakkoliv, ten to je.“</p>

<p class=e-bookprozatext>Pán vyskočil, vzal bič se zdi a běžel k slečně do
pokoje, ale tam již nikdo nebyl a jen slečna mu povídala, že přišel k její
posteli, a když křičela, že utekl.</p>

<p class=e-bookprozatext>I pustil se pán za ním; ale pod schody upadl přes
kuchařku. „Ona nestydatá, co tu leží? Kdo ji porazil?“</p>

<p class=e-bookprozatext>„Dobré víno, milostpane.“</p>

<p class=e-bookprozatext>„A ona mi to ještě povídá? Až se vrátím, srovnáme se,
ona nestydo!“</p>

<p class=e-bookprozatext>I běžel zase za milým Honzou, ale nikde ho nebylo.
Ptal se vrátného, neviděl-li sloužícího?</p>

<p class=e-bookprozatext>„Předevčírem?“ ptal se vrátný, který jeho pravé jméno
neznal, jako nebohá kuchařka.</p>

<p class=e-bookprozatext>„On je osel, předevčírem tu ani ještě nebyl,“
rozzlobil se pán. Teprv po dlouhém hádání přišel všemu na stopu a ke vší zlosti
se musel smát, že je měl Honza za blázny.</p>

<p class=e-bookprozatext>Zatím přišel Honza domů celý říčný.</p>

<p class=e-bookprozatext>„No, ty jdeš již ze služby?“ ptal se táta.</p>

<p class=e-bookprozatext>„Ještě bych nebyl přišel, ale bál jsem se bití. Mají tam
dceru, a ta je proklatě hezká; mně líbila, já k ní večer zašel a chtěl jsem jí
dát hubičku. Ale ona začala křičet, jako by ji na vidličky bral, a svolala celý
zámek. Musel jsem utíkat, nechtěl-li jsem dostat výprask.“</p>

<p class=e-bookprozatext>„No ty jsi boží dřevo, již nevím co s tebou,“
rozzlobil se táta.</p>

<p class=e-bookprozatext>„Já vím, táto, co udělám,“ řekl na to Honza; „v zámku
jsem slyšel o jednom králi, který prý svolal mnoho učených, by se s nimi hádal.
Ať prý mluví co mluví, on pořád říká: to je pravda, a komu by řekl: ty lžeš,
ten prý vyhraje a tomu dá buď mnoho peněz anebo svou dceru. Já tam půjdu a budu
se s ním hádat, až řekne: ty lžeš!“</p>

<p class=e-bookprozatext>„Nu možná, že se k tomu hodíš. Jdi spánembohem!“ Honza
se tedy sebral a šel k tomu pro své hádání vyhlášenému králi. Šťastně se dostal
až na místo a byl ke králi připuštěn.</p>

<p class=e-bookprozatext>„Ty se tedy chceš se mnou přít?“ ptal se král.</p>

<p class=e-bookprozatext>„Nu, pokusím se o to,“ řekl Honza a sedl vedle krále
na vycpanou židli.</p>

<p class=e-bookprozatext>„Nyní začni povídat, a jestli tí řeknu, že lžeš,
dostaneš mou dceru a mnoho peněz,“ řekl král a pokynul Honzovi, aby začal.</p>

<p class=e-bookprozatext>„Jednou jsem šel do lesa a porazil jsem dub,“ začal
Honza.</p>

<p class=e-bookprozatext>„To může být pravda,“ řekl král.</p>

<p class=e-bookprozatext>„Bylo z něho pilin, až tma!“</p>

<p class=e-bookprozatext>„Také to může být pravda.“</p>

<p class=e-bookprozatext>„Z těch pilin jsem upletl provaz.“</p>

<p class=e-bookprozatext>„I to může být pravda.“</p>

<p class=e-bookprozatext>„Ten provaz jsem přivázal k nebi a soukal se po něm
nahoru.“</p>

<p class=e-bookprozatext>„To též může být pravda.“</p>

<p class=e-bookprozatext>„Nahoře se mi ho kousek nedostávalo, uřízl jsem dole
kus a nahoře nastavil.“</p>

<p class=e-bookprozatext>„Také to může být pravda.“</p>

<p class=e-bookprozatext>„Již jsem se chytal trámu, tu se provaz utrhl a já se
zaryl sto sáhů pod zem.“</p>

<p class=e-bookprozatext>„I to může být pravda.“</p>

<p class=e-bookprozatext>„Vzpomněl jsem si, že máme v kuchyni motyku, a chutě
jsem vylezl ven, bych se vykopal.“</p>

<p class=e-bookprozatext>„To může být pravda.“</p>

<p class=e-bookprozatext>„Když jsem vyšel, viděl jsem běžet zajíce, a ten měl
na krku cedulku.“</p>

<p class=e-bookprozatext>„To může být skutečná pravda.“</p>

<p class=e-bookprozatext>„A na té cedulce stálo, že pásl váš táta s mým dědkem
prasata.“</p>

<p class=e-bookprozatext>„To lžeš,“ rozkřikl se král a vyskočil ze sesle.</p>

<p class=e-bookprozatext>„Že lhu? Tedy jste prohrál a já dostanu peníze.“</p>

<p class=e-bookprozatext>Tu se král ulekl a vzpomněl teprv na svou sázku.</p>

<p class=e-bookprozatext>„Poslouchej, Honzo, já ti dám peněz dost, ale dceru,
tu ti přece dát nemohu; ty jsi selský a ona je princezna.“</p>

<p class=e-bookprozatext>„Jen mi dejte peníze, já se o vaši princeznu neprosím,
vímť o hezčím děvčeti.“</p>

<p class=e-bookprozatext>Král byl i s tou poklonou spokojen, dal Honzovi peněz
co chtěl a byl rád, že ho zbyl s krku. Když přišel Honza domů, koupil si
panství a měl chytrosti až dost.</p>

<p class=e-booknadpis2><a name="_Toc340849029">Sedmero krkavců</a></p>

<p class=e-bookprozatext>Matka pekla chléb a přislíbila svým sedmi synům, že
udělá každému po bochníčku, budou-li tiší. Chlapci umlkli na chvíli jako pěny,
ale bochníčky za tu chvíli upečeny býti nemohly, a chlapcům trpělivost brzy
přešla. Začali matku zase hněvat, neustále za sukně ji táhat a křičet, kdy
budou bochníčky hotovy. Dlouho to matka snášela, ale konečně ji trpělivost
přešla; hněvivě na ně vzkřikla: „I bodejž jste se všickni zkrkavčili!“</p>

<p class=e-bookprozatext>Sotva ty nešťastné slova dopověděla, proměnili se její
synáčkové v sedmero krkavců, pohlédli smutně na matku, zatřepali křídloma,
vznesli se do povětří, a než se uleknutá máti vzpamatovala, zmizeli jí s očí.
Jak si vlasy z hlavy trhala, jak naříkala a bědovala, ale již bylo vše darmo,
děti byly ty tam. A což teprv, když se otec vrátil a kadeřavý Jaroslávek jemu
naproti nepřišel, ani žádný ze sedmi synů ho nepřivítal, což tu naříkal a div
si nezoufal, když se o jejich nešťastném osudu dověděl. Manželku nekáral vida,
že těžce hoře své nese, neboť ji velice miloval, a protož raději bolest svou v
srdci ukrýval.</p>

<p class=e-bookprozatext>Po čase se i matčin zármutek ztišil, když se Pánbůh
nad ní smiloval a pro potěšení dceruškou ji obdařil, již ona si dávno místo
některého chlapce přála. Bohdanka byla děťátko rozmilé, a čím více rostla, tím
spanilejší byla a tím více radosti rodičům působila, jako by věděla, že má
mnoho co vynahrazovat. Jedenkráte, když byla již trochu odrostla, stála v
komoře u truhly, v níž matka cosi hledala, a tu spatřila vespod malé kazajky a
košile pro chlapce.</p>

<p class=e-bookprozatext>„Ale matinko, čí jsou to kazajky a košile?“ ptala se
zvědavě matky.</p>

<p class=e-bookprozatext>„O neptej se mne, dítě milé,“ odpověděla matka a hned
ji horké slzy polily.</p>

<p class=e-bookprozatext>Bohdanka vidouc matku plakat, nechtěla se více tázat,
ale přece jí to neustále v mysli vězelo, čí to asi kazajky jsou a proč při pohledu
na ně máti plakala. I ptala se otce, ale ten začal také slzet, a Bohdanka se
opět ničeho nedověděla. I napadlo jí, neměla-li bratrů; ale bylo jí divno, proč
je rodiče zapírají, a jestli umřeli anebo někde v cizině jsou, proč žádný o
nich nemluví.</p>

<p class=e-bookprozatext>V domě byla mezi čeládkou stará děvečka, jménem
Dorota, která již mnohá léta u nich sloužila a říkaje k rodině patřila, té se
konečně Bohdanka ptala, čí to jsou kazajky a košile, co v truhle leží a nad
nimiž matka plakala. Dlouho jí to nechtěla Dorota povědět, až jejím lichocením
a prosbami pohnuta déle vzdorovat nemohla a děvčeti o ztrátě sedmi bratrů
pověděla. O jak se Bohdanka nad nešťastným osudem svých bratrů zarmoutila!</p>

<p class=e-bookprozatext>„Povídej mi, Dorotko,“ ptala se děvečky, „povídej, jak
moji bratříčkové vyhlíželi?“</p>

<p class=e-bookprozatext>Dorotka začala chlapce popisovat od hlavy k patě,
vypravovala, co který rád dělal a jedl, který byl dobrý a který lepší.</p>

<p class=e-bookprozatext>„O jak bych moje bratry byla milovala!“ vzdychlo
děvče, když Dorotka svou chvalořeč dokončila, a na chvíli se zamyslila.
Najednou ale kadeřavou hlavinku vztýčila a ptala se: „Ale Dorotko, kampak moji
bratři ulítli, což jsou na věky ztraceni?“</p>

<p class=e-bookprozatext>„Ztraceni? To snad ne; ale kdož ví, na kterém místě
jsou zakleni. Pochybuji, aby se kdo odvážil po světě je hledat.“</p>

<p class=e-bookprozatext>„Kdybych já byla jen tak velká a silná, jako jste vy,
já bych je hledala tak dlouho, až bych je našla.“</p>

<p class=e-bookprozatext>„Milá panenko, svět je velikánský, vy byste se v něm
ztratila jako zrnko máku v šíré pláni, to je bláhová myšlénka,“ vymlouvala
stará děvečka Bohdančinu řeč. Ale to zmužilé děvče nepustilo myšlénku mimo
sebe. Kudy chodila, tudy myslila na ubohé bratry, myslila na žel svých rodičů,
které často potají plakat vídala, a den ode dne byl úmysl její pevnější vydati
se na cestu, až jen síly nabude.</p>

<p class=e-bookprozatext>Rok po roce plynul a Bohdanka vyrostla jako jedle,
tělo její bylo jako ulité a tvář krásná, krásnější byla však její čistá,
ctnostná duše. Po celý ten čas nezapomněla ani v okamžení na své předsevzetí, a
když počítala osmnácte let, umínila si, že tu pouť nastoupí. Jednalo se tu jen
o to, co tomu rodiče řeknou a zdali milované dítě do světa pustí. Bohdanka měla
ale pevnou vůli na rodičích svolení vyprositi. Jedenkráte seděli otec a matka
vedle sebe, a oba vzpomenouce na své syny, zaslzeli; tu přistoupila Bohdanka k
nim a vzala je za ruce řkouc: „Mamičko, tatíčku, neskrývejte přede mnou slze,
já vím již, co vás trápí, a chci vám pomoci.“</p>

<p class=e-bookprozatext>„Ty, ty že víš, co nás trápí, a že nám chceš pomoci,
to není možná!“ zvolali oba najednou.</p>

<p class=e-bookprozatext>„O je to možná, já vám jistě pomohu, jen když svolíte,
oč budu žádat.“</p>

<p class=e-bookprozatext>„Kdo ti to pověděl, jak nám chceš pomoci, co žádáš?“
tázali se kvapně.</p>

<p class=e-bookprozatext>Mně se zdálo již po tři noci, že přilítl k mému loži
malý krkavec a takto ke mně pravil: „Nemeškej, Bohdanko, a vydej se na cestu.
Já jsem jeden z tvých sedmi bratrů v krkavce zaklených, my na tebe čekáme, abys
nás vysvobodila. Řekni to rodičům a vydej se na cestu, my tě povedem a chránit
budeme, kamkoliv se obrátíš. Tak mi po tři noci ten krkavec povídal, a já nyní
vím, že jsem měla sedm bratrů, pro které vy želíte a jež vám já zase přivedu,
když mi požehnání na cestu dáte a mne od sebe pustíte,“ dokončila Bohdanka,
která si byla sen jenom vymyslila, aby snáze svolení od rodičů obdržela.</p>

<p class=e-bookprozatext>„Dítě, dítě, také tebe máme želet, máme ještě poslední
radost ztratit? Ne, ne, ty nás nesmíš opustit,“ naříkali ubozí, lekajíce se
slov dceřiných.</p>

<p class=e-bookprozatext>„Mám tedy nechat bratry zahynout, kteří jen ve mne
svou naději skládají? Nechte mne jít a nemějte starosti, že v šírém světě
zahynu, láska mne povede a ostříhá na všech cestách mých. Jaká to bude radost,
až vám bratry přivedu a zdravá do vašeho náručí se vrátím!“ Tak a ještě mnohem
úsilněji prosila a dotírala na rodiče Bohdanka, až konečně svolili, ačkoli s
hořkými slzami a s těžkým srdcem.</p>

<p class=e-bookprozatext>Nyní si uchystala Bohdanka pocestní šat a za několik
dní byla na cestu připravena. Když se od rodičů loučila, dala jí matka prsten s
ruky a řekla: „Po tomto prstenu tě moji starší synové poznají, to byla jich
nejmilejší hračka, když jsem je na klínu držívala.“</p>

<p class=e-bookprozatext>S bolestí požehnali rodiče své jediné drahé dítě a s
těžkým srdcem se i Bohdanka s nimi rozloučila. Než úmysl její ani na okamžení
neochábl. Odhodlaně pustila se do dalekého světa bez průvodce, bez ochrance,
jen čistá láska sesterská bděla nad ní a nedala jí klesnouti.</p>

<p class=e-bookprozatext>Dlouho chodila, aniž se byla čeho o bratřích dověděla.
Jedenkráte přišla do velkého lesa, a bloudíc drahný čas po něm, našla
chaloupku, do níž vešla. Bylo tu chladno a libo, ale i ticho a pusto; Bohdanka
sedla a čekala, kdo přijde. Najednou se dvéře otevřely a do nich vkročil se
šumotem divoký mládenec.</p>

<p class=e-bookprozatext>„Co tu hledáš, kdo jsi?“ ptal se Bohdanky a dech jeho
ji silně ovanul.</p>

<p class=e-bookprozatext>„Nehněvej se, pane, já hledám svých sedm bratrů, dnes
jsem v tomto lese zabloudila a do chaloupky vaší vkročila. Nech mne zde
odpočinout.“</p>

<p class=e-bookprozatext>„Já jsem vítr a každého, kdo mi v cestu přijde,
roztrhám. Ale že jsi umdlena, popřeji ti odpočinutí.“</p>

<p class=e-bookprozatext>Bohdanka si zase usedla a myslila, když je mládenec
vítr, že by snad o bratřích věděti mohl, a umínila si zeptati se ho na ně.
„Pane“, začala po chvilce, „již dlouhý čas tomu, co chodím po světě a hledám
svých sedm bratrů, kteří jsou v krkavce zakleni; nemáš zdání, kde by se
nacházeli?“</p>

<p class=e-bookprozatext>„Nemohu ti o nich povědět, ale můj bratr měsíc, ten by
měl vědět, kde jsou; že jsi tak hodna, chci tě k němu donést.“</p>

<p class=e-bookprozatext>Bohdanka byla s navržením spokojena a divoký mládenec vzal
ji do náručí. Jako by prsa jeho byla naplněna vonným kvítím, tak líbě vanul
dech jeho.</p>

<p class=e-bookprozatext>Měsíc byl bledý mládenec se stříbrnými vlasy. „A čeho
u mne pohledáváš?“ ptal se Bohdanky, když ji k němu vítr donesl.</p>

<p class=e-bookprozatext>„Pane, hledám sedmero bratrů v krkavce zaklených.
Bratr tvůj povídal mi, že bys o nich věděti měl; prosím tedy, abys mi pověděl,
kde jsou.“</p>

<p class=e-bookprozatext>„Rád bych ti pověděl, kde se nacházejí, ale nevím o
nich ničeho. Bratr můj slunce, ten ti dá nejjistější zprávu. Chceš-li, donesu
tě k němu.“</p>

<p class=e-bookprozatext>Jakž by nebyla Bohdanka chtěla! S radostí svěřila se
stříbrovlasému mládenci a ten ji donesl k slunci, bratru svému.</p>

<p class=e-bookprozatext>Slunce byl mládenec zlatovlasý, krásných tváří. Když
mu Bohdanka žádost přednesla, odpověděl: „Vím, kde jsou bratři tvoji, a chci tě
k nim donésti. Dříve si však odpočiň a posilň se večeří.“ Na ta slova musela se
Bohdanka posadit a povečeřet. Bylo to kuřátko, co k večeři dostala.</p>

<p class=e-bookprozatext>Když se najedla, promluvil bratr slunce: „Panenko,
kostičky nenech ležet, seber je a vezmi s sebou, budou ti k dobrému.“</p>

<p class=e-bookprozatext>Bohdanka uposlechla a kostičky do zástěry svázala.
Ještě si trochu odpočinula, a když noc přecházela, přijel slunce se zlatým
vozem, Bohdanka sedla do něho, a již jela přes hory a doly. Kolik hodin jízda
trvala, než se octli ve tmavém údolí, kolkolem vysokými skalami obklopeném,
bylo by těžko vypočíst. Tam ji zlatovlasý mládenec s vozu ssadil a řka: „Nyní
si pomoz sama!“ zmizel.</p>

<p class=e-bookprozatext>Bohdanka se ohlédla kolem sebe, a vidouc ty vysoké
skály a to prázdné údolí, nevěděla, kde má bratry hledat. „Snad jsou na některé
skále,“ pravila sama k sobě; „ale jak tam nebohá vylezu?“ I chodila od jedné ke
druhé, až se u té zastavila, která se nejpřístupnější býti zdála. Aby mohla
snáze lézti, vykasala sukně, ale vtom jí ze zástěrky kostičky vypadly. A hle,
jaký to div, z kostiček udělal se žebřík, dosahující až na vrchol skály. Hbitě
začala Bohdanka po špruhách lézti, až se šťastně na poslední dostala a v
jeskyni se octla, kde hned na první pohled viděla, že obydlí bratrů našla.
Stálo tam sedm postelí, uprostřed stůl a na něm bylo pro sedm osob prostřeno.
Krmí tu bylo dost a oheň nebyl ještě vyhasnul. Honem tedy vybrala Bohdanka, co
potřebovala, a začala strojit sedmero jídel, pro každého bratra jiné. Hotova
jsouc s vařením, postavila jídla na stůl, svlékla prsten matčin s prstu a
položila jej pod talíř, který byl na prvním místě, neboť se domnívala, že tam
jistě nejstarší bratr seděti bude. Potom všecko urovnala, skrčila se za jednu
postel a čekala, až bratři přijdou. Netrvalo to dlouho a bratři krkavci přišli
z lovu domů.</p>

<p class=e-bookprozatext>„Co to,“ zvolal první, „jídla na stole, kdo je
připravil?“</p>

<p class=e-bookprozatext>„A pohleďte pak, bratři, ty jídla jsou jako schválně
pro nás připravena, každý má, co nejraději jídá,“ zvolal druhý.</p>

<p class=e-bookprozatext>„Bratři, bratři, tu je matčin prsten, musí tu někdo z
domu býti,“ vzkřikl radostně nejstarší, když přiklopený talíř pozdvihna prsten
našel.</p>

<p class=e-bookprozatext>„Tedy hledejme po jeskyni,“ navrhl Jaroslávek. Všickni
se na ta slova obrátili a hledali, a tu za sebou Bohdanku spatřili. „Kdo jsi?“
ptali se jedním hlasem.</p>

<p class=e-bookprozatext>„Vaše sestra Bohdanka; nesu vám pozdravení od matky a
od otce; abyste mi ale uvěřili, dala mi matka svůj prsten.“</p>

<p class=e-bookprozatext>„O my ti věříme, žes naše sestra, kdož jiný byl by se
k nám odvážil!“ zvolali bratři. Hned jí udělali místo u stolu, a když mezi nimi
seděla, musela vypravovat, co se doma od jich zmizení stalo, což ona mileráda
učinila. Po ukončení svých zpráv ptala se bratrů, jak by možná bylo, aby je
vysvobodila?</p>

<p class=e-bookprozatext>„To je těžká úloha, ač se ti bude lehkou zdáti,“
povídal nejstarší z nich. „Chceš-li nás, milá sestro, vysvobodit, musíš nám
ušít každému po košili. Musíš však len sama zasít, vyplet, vytrhat, připravit i
sepříst, předivo sama utkat, plátno vybílit a košile z něho ušít. Při tom všem
nesmíš ale slova promluvit, ať se s tebou cokoliv děje. Troufáš-li si to
vyvésti, vysvobodíš nás.“</p>

<p class=e-bookprozatext>„To není tak těžká věc; všecky ty práce já dobře umím
a mlčeti mi nebude za těžko, když vím, že vás tím vysvobodím,“ odpověděla dobrá
sestra.</p>

<p class=e-bookprozatext>Za ta slova bratři div jí ruce nezulíbali. Po večeři
udělali jí lože a ona brzy usnula.</p>

<p class=e-bookprozatext>Ráno po snídání dal jí bratr skřínku se semenem a řekl:
„Nyní musíš od nás pryč, milá sestro; chceš-li nás vysvobodit, vezmi to semeno,
pojď s námi, a my ti místo k setí vykážeme.“</p>

<p class=e-bookprozatext>Bohdanka byla volna učiniti, jak bratr pravil, a
vezmouc skřínku do ruky, kráčela za ním. Když přišli do pěkného údolí, vykázali
jí bratři pole k setí lnu a vydutou vrbu k obývání, potom se s ní smutně
rozloučili a odešli do své jeskyně; Bohdanka pak ihned pole připravila a
semínko zasila. Mezitím co semeno vzcházelo a len povyrůstal, měla ovšem trochu
dlouhou chvíli, ale ona chodila po údolí a po lese, aneb krášlila své obydlí,
vydutou vrbu. O pokrmy starat se nemusela, neboť po každé včas měla snídání,
oběd i večeři ve vrbě, a ač věděla, že jí to bratří nosí, přece žádného
neviděla. Brzy byl len tak daleko vzrostl, že jej musela Bohdanka plet, a tu
bylo na čas práce dost. Od pletí až k trhání lnu opět doba uplynula a již měla
čáku, že dlouhou chvíli míti nebude. Ona pilně prostírala len na rosu, obracela
jej, a když byl odrhnut, zklepán a zvochlován, byl měkký jak hedbáví. Nářadí k
tomu, jakož i vřeteno a přeslici s kuželem našla v čas potřebný ve vrbě. Nyní
měla již všecek len v žemních a mohla začít příst. Sedla tedy ke přeslici, a
již se vřeténko točilo jako čamrda; vzpomněla si přitom na své rodiče, jak
sedávala s matkou a Dorotkou při přeslicích a otec jak všelicos povídával aneb
čítal.</p>

<p class=e-bookprozatext>„Teď budou sedat sami,“ myslila si v duchu, „a budou
na mne pamatovat, kde asi jsem a jestli mne do smrti uvidí. Ráda bych byla,
kdyby dozejtří úkol můj hotov byl, ale to není možná. Však uplyne čas co
nevidět, a Pánbůh nedopustí, aby se nás rodiče nedočkali.“ Přitom utřela slze,
které jí byly do očí vstoupily, zástěrou, a když ji zase spustila, viděla před
sebou psa, který okolo ní čuchal a do štěkání se dal. I vystoupila z vrby a
koukala, je-li kdo nablízku, komu by pes ten náležel, a tu viděla zdaleka kočár
přijíždět. I schovala se do vrby a začala psa odhánět, ale ten pryč jíti
nechtěl a neustále štěkal. V kočáře seděl mladý pán, který se z cesty do svého
zámku vracel a do údolí toho zabloudil. Slyše psa štěkati, poslal kočího, aby
se podíval, co to znamená. Kočí šel, a když Bohdanku ve vrbě seděti a přísti
viděl, ptal se jí, kdo je a proč v té vrbě sedí.</p>

<p class=e-bookprozatext>Ale Bohdanka zavrtěla hlavou a ukázala na ústa, že je
němá. Na to znamení se kočí k pánu svému vrátil, a co viděl, vypravoval, s
doložením, že je ta němá panna překrásná. Pán ihned poručil, by kočí k vrbě
zajel; tam pak skočil s vozu a k panně vkročil. Jako dříve kočímu, ukázala
Bohdanka nyní i pánu, že mluviti nemůže; ten ale nedbaje na to umínil si, že
vezme krásnou přadlenu s sebou, neboť se mu velice zalíbila. Toto své mínění
také ihned Bohdance vyjevil.</p>

<p class=e-bookprozatext>Děvče se ovšem nad tím velice zaleklo, ale v okamžení
vzpomnělo na slova bratrova, že musí trpělivě a mlčky všecko snášet, cokoliv se
stane, a odhodlaně poddala se vůli pánově v přesvědčení, že zkouška ta k
vysvobození bratrů potřebna jest.</p>

<p class=e-bookprozatext>Pán pln radosti, že se děvče nezdráhá, nemeškal dle
její poukázky všecek len, jakož i přeslici a vřeteno na vůz odnésti. Když se
byla Bohdanka i on posadili, švihnul kočí do koní a ty uháněly v jednom kvapu.
Na cestě chtěla se Bohdanka na mladíka podívati, neboť si byla v překvapení
jeho tváře ani nevšimla, než sotva oko k němu pozvedla, již je zase sklopila.
Inu, potkala se s jeho krásnýma očima, a to byly dvě slunce, do jichž paprsků
ona hleděti nemohla.</p>

<p class=e-bookprozatext>Mlčky přijeli k jeho zámku; ona mluviti mohla a
nesměla, on mluviti směl, ale nemohl samým zalíbením. Služebníci hleděli s
podivením na Bohdanku, když ji pán s vozu dával a poroučel, by len a přeslici
za nimi nesli. V domě jim vešla vstříc obstaralá hospodyně, nevlastní to sestra
pánova, vítajíc je, ale v duchu žehrajíc. Byla to zlá osoba, která na světě
žádného nemilovala kromě sebe; za to ji ale také nikdo nemiloval, vyjmouc
bratra, který jsa dobrosrdečný co sestru ji náviděl a celé hospodářství jí
svěřil. Ona znala jeho slabé stránky a tak se uměla k němu lichotit, že jí vždy
věřil a často tím nespravedlivě jednal proti jiným. Bohdance se vedlo v zámku
dobře, a domácí pán by jí byl pomyšlení udělal. Viděla dobře, že ji miluje, a
nebylo jí to protivné. A jakž také? Vždyť nebylo ani její srdce prosto oné
vášně, která světem vládne.</p>

<p class=e-bookprozatext>Proto však přece na své bratry nezapomněla, pilně
předla, a ani tenkráte slova nepromluvila, když se jí milovaný mladík tázal, chce-li
býti jeho ženou. Oni si však i beze slova rozuměli, neboť když od ní pán
odcházel, jsa celý blažen, poroučel sestře, aby přípravy k svatbě dělala. Té to
ale nebylo po chuti, že si bratr neznámé děvče vezme, pročež mu to na všelijaký
způsob vymlouvala, ale tenkráte se zmýlila. Když viděla, že je všecko
domlouvání daremné a že bratr jinak nedá, myslila: „Ať si ji tedy vezme, lépe
tu němou sprostou dívku než sobě rovnou, však ona mi panování v domě nepřekazí,
aniž se opováží nade mne se postavit; a kdyby přece, potom bych se postarala o
prostředek, že by panování její na věky přešlo.“</p>

<p class=e-bookprozatext>Tak si myslila ta nenávisti plná dračice a jakoby s
největší chutí přípravy k svatbě činila. I Bohdanka musela na několik dní
přádlo odložit a místo se lnem se svatebním šperkem a věncem se obírat, hosti
vítat a domácí paní představovat. Vpravilať se tak brzy do všeho, co jí bylo
nové, že sám její manžel jinak nemyslil, než že z panského rodu pošla. Sestru
manželovu brzy prohlédla, nenechala to však na sobě znáti, byla k ní přívětiva
a laskava, ale v domě poroučela nejvíce sama, a kde mohla, učinila dobrodiní.
Služebníci poznali, jak dobrou paní mají, a brzy jí všickni dobrořečili. Manžel
jí kolikráte říkal, aby tak pilně nepředla, že to nemusí býti; ale ona si to
vymluvit nedala a konečně mu znamení dala, že by se stala nešťastnou, kdyby jí
nenechal v tom celou vůli. Od té doby mohla dělat, co chtěla.</p>

<p class=e-bookprozatext>Když byla s přádlem hotova, dala si postavit v pokoji
stav a začala tkát. Nebylo to nic divného, an tenkráte ty nejvznešenější paní
všechny domácí práce vykonávaly. Za nějaký čas cítila se býti Bohdanka matkou,
a tu dosáhlo štěstí jejího manžela nejvyššího stupně a již si nic jiného
nepřál. Bohdanka ale přece jedno přání ještě měla, a to se již k cíli chýlilo,
neboť bylo již plátno vybílené a košile se šily. V domě chodila ale ještě jedna
osoba, kterou to těšilo, že přijde mladý dědic. To byla sestra pánova; v její
jedem skrz naskrz napuštěné duši zrodil se plán docela jí hodný. Lísala se k
Bohdance a tak upřímně se k ní stavěla, že ta lsti a ouskoky neznající duše jí
uvěřila. Když docházel již čas, dostal pán od přítele list, aby mu v jedné při
nápomocen byl a na několik dní ho navštívil. Nerad opustil v tu dobu svoji
drahou Bohdanku, ale nemohl to příteli odepřít. I přikázal přísně své sestře,
jakmile se co přihodí, ať v okamžení rychlého posla k němu pošle. Ta slíbila,
že tu největší opatrnost a bedlivost ve všem míti bude, a bratr rozloučiv se s
milovanou chotí, odejel pryč.</p>

<p class=e-bookprozatext>Za tři dni po jeho odjezdu porodila Bohdanka synáčka. Žádný
ji neopatroval než švagrová. Jak se dítě narodilo, zacpala mu ústa, zaobalila
do plenky a pustila oknem. Na místo jeho podstrčila kotě. Bylo to ovšem hrozné
leknutí pro matku a ta nejbolestnější rána, která ji trefit mohla. Ale co měla
říci? Žádný nebyl u ní, nikdo nevěděl, zdali to pravda či nepravda, a tudy
musela mlčet, ač tušila, že to není možná, aby ji Pánbůh tak zkoušel. Švagrová
ale toho okamžení list bratrovi napsala, a nejenže nešťastný porod manželčin
vylíčila, ale i hroznou lež si vymyslila, že totiž jakýsi divný muž u postele
se octl, a když Bohdanku objal, že se též v ošklivou ženu proměnila a s ním v
neznámé řeči rozprávěla a se smála. Konečně mu připomínala divé ženky na mysl,
dokládala, že Bohdanka takovou je, a nechce-li býti nešťastným, aby ji dal
upálit. Též napsala lístek ku příteli bratrovu, aby ho u sebe zdržoval a k ženě
ho nepouštěl, že je divá.</p>

<p class=e-bookprozatext>Když manžel Bohdančin list ten obdržel, nevěděl v
zoufalosti co počít, ale přítel mu to rozmlouval a žádnou mocí od sebe jej
pustit nechtěl, dokud by nebyl chladnější mysli. Přítel odbyl posla s
vlastnoručním listem na sestru, kde jí zoufalost bratrovu oznamuje a také
slibuje, že ho hned od sebe nepustí. Zatím byla sestra hrozné pohádky o
švagrové roztrousila, že se i služebnictvo zděsilo a k ní jíti bálo, kdežto ji
přece všickni tak srdečně milovali.</p>

<p class=e-bookprozatext>Když ji list došel, povídala, že je od bratra a že jí
oznamuje, pro uvarování dalšího neštěstí, aby se divá žena hned na hranici
upálila. Ten rozkaz se měl bez meškání vyplnit a hranice byla co nevidět
hotova. Zatím seděla Bohdanka ve své ložnici tichá a bledá a došívala slzíc u
poslední košile rukáv. O všech těch bezbožnostech švagrové neměla ani polovic
vědomosti, ač poznávala, že se v ní zmýlila a že ona všeho toho zlého jest
původem. Tu vkročí k ní švagrová a oznamujíc rozkaz manželův poroučí, ať se k
smrti hotoví.</p>

<p class=e-bookprozatext>Dobře věděla Bohdanka, že to není poručení manželovo,
ale co si měla počíti samojediná proti davu rozháraného lidu, který se již do
světnice dral, by ukrutnou čarodějnici spatřil. Znamením prosila ještě, by ji
nechala švagrová jen asi sedm stehů došít, které na rukávu chyběly, ale ani to
jí dovoleno nebylo. Složila tedy košili k druhým a vzdychla: „Moji ubozí
bratříčkové, já úlohu skončila, a kdež jste vy?“</p>

<p class=e-bookprozatext>V tom okamžení strhl se hrozný šumot, lid se
rozstoupil a sedm krkavců přilítlo, nesouce na svých křídlech hezounké děťátko,
které Bohdance do náručí složili.</p>

<p class=e-bookprozatext>„Zde, drahá sestro, jsme se ti poněkud odsloužili a
nyní nám honem košile přehoď!“ Tak řekl nejstarší bratr.</p>

<p class=e-bookprozatext>Radostí opojena vzala košile a jednu po druhé na
bratry hodila. V tom okamžení se udělali z nich statní mužové a mládenci, jen
tomu nejmladšímu Jaroslávkovi zůstalo na rameně sedm pírek, protože nemohla
sestra těch sedm stehů došít.</p>

<p class=e-bookprozatext>V největší radosti zaklepou na dvoře koňská kopyta, a
v okamžení nato objímá Bohdanka svého manžela a klade mu do náručí
vysvobozeného syna. Kdyby mu bylo možná bývalo ještě více ji milovati, jistě by
to byl udělal, když se od švagrů dověděl, co pro jich vysvobození podnikla. V
radosti a laskavém hovoru zapomněli na sestru pánovu, ale zato pamatovali na ni
služebníci, kterým ona tak nedobrou paní byla. Když viděli, že ona všeho jest
příčinou a nyní skrze lid se prodírá, aby prchnout mohla, vzali ji za vlasy a
bez milosrdenství na hranici hodili a podpálili.</p>

<p class=e-bookprozatext>Již byla ztracena, když se to bratr a Bohdanka
dověděli. Ona se lekla, ale on ji káral, řka: „Děkuj Bohu, že nás jí zbavil;
ona mně tak hrozné psaní poslala, že jsem div se nezbláznil. Ale přece jsem v
tebe důvěru neztratil; navzdor všemu zdržování sedna na koně, byl bych přece
již pozdě přišel, kdyby tvoji bratři tě nebyli vysvobodili.“</p>

<p class=e-bookprozatext>„Nyní na to všecko zapomeňme, vždyť jsme šťastni,“
odpověděla Bohdanka, líbajíc své krásné dítě.</p>

<p class=e-bookprozatext>Manžel její prodal panství a táhl se ženou a svými
švagry k jejich rodičům. Jaká to byla radost pro rodiče, když se všecky dávno
již za ztracené držané děti vrátily, a s nimi ještě nový syn a vnuk, to vypsat
možná není. Co chybělo ještě k jich blaženosti? </p>

<p class=e-booknadpis2><a name="_Toc340849030">Zlatý lupenek</a></p>

<p class=e-bookprozatext>Valentin byl desátníkem, Vojín sprostým vojákem a
Veselín byl bubeníkem. Valentinu se nechtělo poslouchat rozkazů
strážmistrových, Vojínovi se znechutily hrubosti desátníkovy a Veselín nechtěl
bubnovat podle taktu plukovního tambora. I usnesli se vespolek, že dají sbohem
subordinací a že budou svobodnými chlapíky. Jednoho dne zrána hledali
spoludruzi desátníka, sprostého a bubeníka, ale ti byli již daleko od pevnosti
vzdáleni.</p>

<p class=e-bookprozatext>Šli oni zatím dlouhým lesem a byli veselí, jako pták
když z klece vyletí. Potravu měli v tlumokách, a tudy si z toho mnoho nedělali,
že je noc přepadla, když ještě konec lesa nedošli. Nocování pod širým nebem na
měkkém mechu nebylo jim protivné. Druhý den se ale již mrzeli, že posud z lesa
vyváznouti nemohou, a třetí den nastala starost, neboť se hlad ozýval a potrava
byla již došla. K štěstí počal les řídnout, k večeru téhož dne přišli do
oudolí, v němž kromě zbořeného hradu žádné jiné obydlí lidské nespatřili.</p>

<p class=e-bookprozatext>„Není nic platno, hoši, musíme v tomto údolí
přenocovat s hladovými žaludky. Dále jíti nemůžeme, noc je tmavá a cesta
nepovědomá,“ řekl Valentin, když byli údolí přehlídli.</p>

<p class=e-bookprozatext>„Vlezeme tedy do toho hradu, a je-li tam nějaký
zaklený duch, vysvobodíme ho.“ „A on nám musí dát poklad,“ navrhl Vojín a
kráčel za Valentinem.</p>

<p class=e-bookprozatext>„Já bych dal poklad i s hradem za řádný oběd, tak jsem
hladový,“ bědoval bubeník. Mezitím přišli až k rozbořenému hradu, do něhož
vlezli. Kráčejíce prvním dvorem a druhým, přišli do chodeb, zbloudili a octli
se ve velké síni, kde stál uprostřed stůl, na němž bylo pro tři osoby
prostřeno, jídel a pití hojnost, jakoby pro ně přichystáno.</p>

<p class=e-bookprozatext>„Kamarádi, tady musí vskutku nějaký duch vězeti.
Slyšel on bezpochyby, co jsem řekl, přilákal nás sem, a až se najíme, okáže se
nám a o nějakou službičku nás požádá,“ ozval se Vojín, když spatřil stůl s
jídlem.</p>

<p class=e-bookprozatext>„Až se najím, udělám, očkoli mne požádá, ale s
hladovým žaludkem nejsem k ničemu schopen,“ odtušil Veselín, a již měl tlumok
se zad a seděl u stolu.</p>

<p class=e-bookprozatext>„Mně se všecko zdá, že by vám žerty přešly, kdyby
vskutku duch se okázal; ale tuším, že zde duchové bydlí, kteří si v dobrodružství
libují, a přijdou-li nyní domů, nepřivítají příliš vlídně nezvané hosti,“
namítal Valentin, nejmoudřejší ze všech. Proto ale přece také ke druhým sedl,
neboť měl hlad i žízeň a krmí lákalo.</p>

<p class=e-bookprozatext>Když se dosyta najedli a napili, začali teprv na mysli
přemítat, co by bylo dělat, kdyby se loupežníci vrátili. Zbraně neměli kromě
holí a v síni také žádných nebylo. Najednou však utichli, neboť se dvéře
otevřely a do nich vešly tři černé panny, tváří černých i šatů.</p>

<p class=e-bookprozatext>„My jsme majetnice tohoto zámku,“ pravila ta největší
z nich, „dvě stě let čekáme již na vysvobození, ale posud se to žádnému
nepovedlo, aby nás vazby zbavil. Chcete-li se vy, mládenci, o to pokusit, povím
vám, jak se to státi může, nechcete-li, musíte tu chvíli zámek i krajinu
opustit, aby se vám nic zlého nestalo.“</p>

<p class=e-bookprozatext>„Je-li v naší moci, oč žádáte, chceme s radostí o vaše
vysvobození se postarat. Zmužilosti máme dost, není-li pravda, kamarádi?“
odpověděl pannám Valentin, obrátiv se při posledních slovech ke svým
spoludruhům. Těm ovšem, když k činu přišlo, hrdinské vychloubání od huby tak
nejelo jako dříve, ale přece jim vojenská ctižádost tolik ducha dodala, že
svému kamarádu zmužile přisvědčili.</p>

<p class=e-bookprozatext>„Vězte,“ počala opět panna, „že musíte po tři noci s
námi spát. Jste-li muži slušného chování a po ty tři noci se nás nedotknete,
tedy nás vysvobodíte. Potom se staneme opět bílými a krásnými, jako jsme dříve
byly, rozbořený hrad bude opět krásným zámkem a celé oudolí jedna zahrada.
Budeme-li se vám líbit, stanete se pány toho všeho, ne-li, dáme vám zlata, co
jen unesete, a věčně vám zůstaneme vděčnými dlužnicemi. Nyní vidíte, že naše
vysvobození těžké není a jen od slušného chování vašeho závisí.“</p>

<p class=e-bookprozatext>„Toho se do nás nadíti můžete,“ ubezpečoval Valentin.
„Rád bych, panno, za vás ten nejtěžší skutek vykonal, bych vám svou vděčnost za
vaši vlídnou hostinnost najevo dal.“ Tak zdvořile doložil a pannám se poklonil,
které odcházely.</p>

<p class=e-bookprozatext>„Ty bys nám byl krásně posvítil s tvým nabídnutím. Jak
kdybychom se byli museli se zlými saněmi a s draky potýkat?“ káral Vojín
Valentina, když byly panny odešly.</p>

<p class=e-bookprozatext>„Já spoléhal na vaše vychloubané hrdinství. Ostatně
nemyslete, že je tato úloha lehčí než ona, kterou tys sobě, Vojíne,
představoval. Jméno hrdiny si můžete i nyní zasloužit.“</p>

<p class=e-bookprozatext>„Věru lehká zásluha,“ smáli se druzí a hotovili se na
lože, které pro ně ve vedlejším pokoji přichystány byly. Každý lehl do jednoho
a všickni chtěli bdít, až panny přijdou. Vojín a Veselín brzy usnuli, jen
Valentin viděl, když se panny přiblížily a tiše každá vedle jednoho lehla, ta
největší k němu. Stavě se, jako by spal, konečně vskutku také usnul a odpočíval
s druhými až do světlého rána. Probudivše se, viděli již místa po svém boku
prázdná.</p>

<p class=e-bookprozatext>Vstali tedy, a do jídelní síně vkročivše, uzřeli
snídáni již na stole. Po snídání přišly panny do síně, a již byly bělejší než
předešlého dne.</p>

<p class=e-bookprozatext>„Ani dnes, ani zejtra nesmíte ze zámku vyjít,“ řekla
zase největší z nich. „Aby vám tedy nebyl čas dlouhý, vejděte do vedlejšího
pokoje a bavte se dle chuti.“</p>

<p class=e-bookprozatext>Po těch slovích zmizely. Vojínové vešli do pokoje naproti
ložnici; tam byla schránka s knihami, stůl, na němž ležela šachovnice, kostky i
karty a tři hromádky zlatých peněz. Na druhé straně zase stály a ležely všecky
hudební nástroje, které toho času panovaly. Dle zvyku sáhli hoši k zábavám,
které na stole ležely, a bavili se hrou, až byl čas k obědu.</p>

<p class=e-bookprozatext>„Takové živobytí bych si přál až do smrti,“ prohodil
Veselín, když sedali k tabuli, jakou jen knížata mívají.</p>

<p class=e-bookprozatext>„Budeme-li se tak chovat po nastávající dvě noci, jako
jsme dnes dokázali, tedy nás takové živobytí nemine,“ odpověděl Vojín.</p>

<p class=e-bookprozatext>„Ale rád bych věděl, co by se nám stalo, kdybychom se
tak nechovali?“ řekl zase Veselín.</p>

<p class=e-bookprozatext>„Je-li ti živobytí milé a chceš-li ho v rozkoši
užívat, tedy nemysli na to, sice se ti zkouška draze vyplatí,“ káral Valentin.</p>

<p class=e-bookprozatext>Po obědě bavili se opět ve vedlejším pokoji až do
večera a potom ulehli. Tu noc nespal žádný z nich, když panny přišly, ale ani
jednomu nenapadlo dotknouti se jich. Ráno než se probudili, byly opět panny z
postelí zmizely. Po snídani vešly k nim již o mnoho bělejší a děkujíce prosily,
by také poslední noc ještě slušně k nim se chovali, což všickni vespolek
přislíbili.</p>

<p class=e-bookprozatext>O polednách, když se byl Veselín hodně ohnivého vína
napil, ptal se kamarádů: „Ale rád bych přece věděl, co by se mi stalo, kdybych
mojí panně hubičku dal; o hrdlo bych snad nepřišel?“</p>

<p class=e-bookprozatext>„Nu zkusme to, copak nám mohou ty slabé panenky
udělat?” navrhl Vojín, na něhož vínko též mocně oučinkovalo.</p>

<p class=e-bookprozatext>Jediný Valentin, jsa docela střízliv, kamarády své
přísně káral a jim domlouval, aby takových žertů nechali, až konečně umlkli.</p>

<p class=e-bookprozatext>Když bylo ale po večeři, pošeptal Vojín Veselínovi,
aby to však Valentin neslyšel: „Až třikrát na postel klepnu, dej tvé panně
hubičku, já to také udělám,“ a Veselín přisvědčil, že tak učiní.</p>

<p class=e-bookprozatext>Nežli ulehli, upomínal Valentin oba k slušnému chování,
a přesvědčen, že ho uposlechnou, položil se do postele. Za minutu přišly opět
panny a polehounku vedle nich lehly. Valentin se ani nehýbal. Již se mu oči k
spánku svíraly, tu slyší třikrát klepnout, hned nato bolestné vykřiknutí,
udeření a zatřesení celého hradu, že nemyslil jinak, než že celý svět na něho
se sype.</p>

<p class=e-bookprozatext>Právě když se chce vzchopit, cítí, že ho drží hebká
ruka a že stojí v krásné zahradě, vida vedle sebe sličnou pannu, která s ním
byla spala. Ale opět byla tak černá jako dříve.</p>

<p class=e-bookprozatext>Smutným hlasem řekla Valentinovi: „Kdybys byl tak
věrolomným býval jako tvoji druzi, již by bylo tvého života konec, žes ale
ničemností jejich nevinen, nedala jsem tobě zahynout. Já vím, že bys mne byl
rád vysvobodil, a chci tobě býti vděčnou.“</p>

<p class=e-bookprozatext>Uprostřed té překrásné zahrady stál stříbrný strom a
ten měl zlaté listí na sobě, které se, jak vítr vanul, pohybovalo a tím
pohybováním líbě znějící tóny vydávalo, takže vespolek tu nejkrásnější harmonii
tvořilo. Panna sáhla na strom, utrhla jeden z těch lupínků, a podajíc ho Valentinu,
pravila: „Dar ten si dobře uchovej. Po třikráte můžeš tím lupínkem toho, kdo ti
nejmilejší na světě, k životu vzkřísit, když mu ho na srdce položíš.</p>

<p class=e-bookprozatext>Kdybys měl sám umřít, musí ti ho dát věrný přítel na
srdce. Nyní pojď, déle tu zůstat nesmíš; až tě zpátky vyvedu, neobracej zraků
svých zpět do údolí a jdi rovnou cestou dále.“</p>

<p class=e-bookprozatext>Po těch slovích vedla ho ze zahrady. Když přišli ale k
hradbě, shýbla se, zdvihla do hrsti kamenů a dala je Valentinovi řkouc: „Ty tě
před nouzí zachrání!“ Potom ho provodila tmavou chodbou dále, až se opět světlo
ukázalo, a než jí mohl vojín díky své za všeliké dobrodiní vzdát, stiskla mu
ruku a zmizela.</p>

<p class=e-bookprozatext>Všecko by se mu to zdálo býti jako sen, kdyby nebyl
měl dary v kapse a kamarády nepohřešoval. Litoval jich, ale také se mrzel, že
se tak marně o život připravili a ubohé panny nevysvobodili. Na příkaz panny
vzpomenuv kráčel, ani se neohlédna, kupředu a o polednách přišel do jednoho
města. Posud se nebyl na kameny podíval, které mu byla panna dala. Teprv nyní
je vytáhl; ale jak se podivil, vida samé drahé kameny, mezi nimiž i diamanty.
Dobře je zase schoval, a když se přesvědčil, že s penězi, co u sebe měl, na
kolik dní vystačí, šel do hospody a dal si dobrý oběd udělat. Po obědě pustil
se opět dále a tak chodil kolik dní, přešel několik městeček a dědin, až se
dostal do jednoho většího města, kde se mu velmi líbilo.</p>

<p class=e-bookprozatext>Umínil si, že se dá k některému kupci do služby za
mládence, a dostane-li dobré místo, že tu zůstane.</p>

<p class=e-bookprozatext>I poštěstilo se mu, že ho brzy jeden kupec přijmul,
který měl sice pěkný krám, ale mnoho dětí, a tudy mu ročního platu mnoho dáti
nemohl. Valentin ale docela žádného platu nežádal a řekl kupci, že on je při
kupectví jen z pouhého zalíbení. Vlastně chtěl jen něčím a někde býti, aby se
nemusel darebně po světě toulat, což se mu pranic nelíbilo.</p>

<p class=e-bookprozatext>Mezi dětmi kupcovými byla nejstarší sedmnáctiletá
dcera, jménem Leonora, děvče velmi hezké. Valentin prošel kus světa, viděl
mnoho děvčat, ale po každé, když se na Leonorku podíval, byl by přísahal, že
tak krásná žádná ze všech nebyla. A musel se na ni často dívat, protože seděla
u stolu naproti němu. Valentin, nejsa stydlavý, nesklopil očí, kdykoliv se s
jejími potkati musel. Ach, to byly oči, že by člověk na království nebeské
zapomněl, když se do nich zahleděl.</p>

<p class=e-bookprozatext>Rodiče viděli ovšem brzy, že Leonorka polívku
přesoluje a pečité připaluje a že nový mládenec více na dceru než na talíř
hledí a převráceně odpovídá, když se ho kdo nač táže, ale nebyli ještě
usjednoceni, mají-li tomu přítrž učinit čili ne. Jen kdyby byli věděli, co
vlastně ten mládenec jest, má-li vskutku jaké bohatství, že ani platu nechce,
aneb dokonce jestli snad jen kvůli dceři k nim přišel, aby s ní mluviti mohl.</p>

<p class=e-bookprozatext>Jednou podvečer vyšel Valentin na procházku a zapomněl
v roztržitosti klíček u svého pokoje. Paní kupcová šla okolo pokoje, a když tam
klíč viděla, myslila si, že se musí přece přesvědčit, jestli služka novému
mládenci pořádně uklízí a stele. Pomyslila, a již tam byla. „Jak náleží všecko
dobře, čistě jako sklo,“ pravila. „Neslýchaná věc to, jak jsou ti zamilovaní
lidé nepozorni, u skříně klíček nechá, u schránky též; aby sem někdo jiný vešel
a třebas něco vzal.“ Tak hubovala kupcová a popošla až ke schránce, na níž
stála nevelká krásná skříně se stříbrným klíčkem. „Tu skřínku bych měla přece
zamknout a klíček schovat, ale nač to, jestli v ní nic nemá? Aj, podívám se,
však to neuhranu, ani kousek neuzmu, když se kouknu.“ Vtom se klíček zatočil a
víko se otevřelo. „Můj spasiteli, oheň!“ vzkřikla stará, svítíc do skříně.
„Plná truhlička ohně, ale to nemůže býti oheň, co je to? Věru-li pak, drahé
kameny, oj jaké krásné, ani sama královna takových nemá. Toť je nějaký princ,
nic jinak. Nu, toho si může Leonorka spánembohem vzít!“ dokončila paní kupcová,
a když upokojila zvědavost a všecko opět uzavřela, vrátila se k muži a s
radostí mu novinu povídala dokládajíc, že ho Leonorka musí chtít, a kdyby se jí
třeba nelíbil.</p>

<p class=e-bookprozatext>Když Valentin zpozoroval, že jeho láska rodičům proti
mysli není, hleděl se přesvědčit o lásce dceřině, a jsa té jist, žádal o její
ruku.</p>

<p class=e-bookprozatext>Rodiče chtěli, aby se dříve s vlastním jměním vykázal,
a když se Valentin se svým bohatstvím, které v samých drahých kamenech
záleželo, vytasil, tu hned svolení jejich obdržel.</p>

<p class=e-bookprozatext>Za krátký čas byla svatba a při oltáři měla nevěsta
tak krásný šperk na sobě, že co město městem stálo, nikdo takový neviděl.
Všechny dívky jí štěstí její záviděly. Valentin proměnil několik kamenů v
peníze a žil se svou Leonorou, kterou miloval více než sebe samého, u rodičů v
blaženosti a rozkoši.</p>

<p class=e-bookprozatext>Než bohužel, štěstí jeho dlouhého trvání nemělo. Po půl
létě se Leonora roznemohla a navzdor všem doktorům a líkům třetí den umřela.
Valentin tu stál jako strom, jemuž krutá bouře jedním rázem všecek květ srazí,
a pustý a nahý státi nechá. Jeho chlouba, rozkoš, jeho jediná radost ležela v
rakvi, chladná a bezcitná jako socha z mramoru. Vší útěchy prázden, beze slov,
bez myšlénky bděl u mrtvoly drahé ženy, šel za ní, když ji odnesli, a zůstal
při ní v kostele. Domluvy rodičů, těšení přátel, vše bylo marné; sám a sám
klečel u rakve, když již dávno obyvatelé města ve spánku pohříženi byli. Klečel
a modlil se. Pomalu se mysl jeho jasnila jako nebe, když černé chmury prchají a
hvězdičky jedna za druhou se ukazují, tak mu opět myšlénky přicházely jedna za
druhou. Byly to samé sladké upomínky, které si co sestry ruce podávaly a tak
jediný skvělý pás utvořily, jímž duši jeho poutaly. Tu slyší ty sladké tóny, ty
harmonie! – “Ó anděle můj strážný, tys mne vysvobodila!“ zvolá najednou hlasitě
Valentin, vyskočí a sáhne za ňadra, kde nosil zlatý lupínek. Již ho chce své Leonoře
na srdce klásti, tu vidí na něm svinutého hada, který mu své žíhadlo ukazuje.
Zděšen couvne Valentin zpátky a zakryje si oči, lístek pevně v ruce drže; po
okamžení se však vzpamatuje, přistoupí blíže, ale již neviděl nic a směle
lístek na milené srdce položil. O té rozkoše, když se to krásné oko zase na
něho usmálo a to bělostné rámě plné živobytí jej objalo!</p>

<p class=e-bookprozatext>Valentin chtěl hned se svou ženou zpátky se navrátit,
ale ta nikterak domů jíti nechtěla, a manžel jí musel přislíbit, že s ní tu
chvíli z města uteče a hodně daleko zajde, by se nikdo nedověděl, že z mrtvých
vstala.</p>

<p class=e-bookprozatext>A což by jí byl Valentin odepřel?</p>

<p class=e-bookprozatext>Tu chvíli odebral se s ní z města, a než byl den
minul, odpočívali v jedné vesnici. Tu si teprv Valentin vzpomněl, že nemá žádných
peněz u sebe a bez nich že se do světa pustit nemůže.</p>

<p class=e-bookprozatext>„Vrať se tedy nazpátek,“ pobízela ho Leonora, „vezmi
peníze, ale ať nezapomeneš na drahé kameny, já zatím tady zůstanu.“</p>

<p class=e-bookprozatext>Valentin odevzdal ženu svoji pod ochranu hospodského,
který se zdál býti rozšafný muž, a navrátil se do města. Rodiče ho zdržovali,
když jim řekl, že půjde do světa, ale nebylo naplat. Sebral všecky své věci,
koupil koně a vůz, vzal jednoho ubohého sirotka za pacholka, a když se byl se
všemi rozloučil, chvátal k vesnici, kde měl svůj nejdražší poklad schovaný. U
hospody slezl, a vejda do sednice, ptá se, kde je Leonora. Ta mu vstříc nejde.
Běda, s jakou to tváří vítá jej hospodář?</p>

<p class=e-bookprozatext>„Kde je moje žena, proč nepřichází mně naproti?“ ptá
se Valentin.</p>

<p class=e-bookprozatext>„Pane, neuvalujte hněv na mne, já za to nemohu, ona se
držet nedala, žena vaše je pryč.“</p>

<p class=e-bookprozatext>„Pryč? A kam by mohla jíti, samojediná bez peněz, bez
ochrance?“</p>

<p class=e-bookprozatext>„To všecko má; když jste odešel, táhlo tudy vojsko a
stavilo se v mé hospodě. Mezi nimi byl krásný mladý důstojník, tomu se vaše
žena zalíbila a on jí; i umluvili se a navzdor mému domlouvání odejeli spolu
pryč. Kam, to vám ani povědět nemohu.“</p>

<p class=e-bookprozatext>„O běda, běda mně!“ vzdychl si Valentin a padl
poloomráčen do sesle.</p>

<p class=e-bookprozatext>To byla horší rána než smrt; proti té měl lík, ale
jaký lík měl proti nevěře?</p>

<p class=e-bookprozatext>„To není možná, aby mne byla zradila,“ zvolal
najednou. „Ten svůdník hanebný ji odvedl, a ona jistě na mé vysvobození čeká.“</p>

<p class=e-bookprozatext>Tu chvíli poručil pacholkovi sednouti na vůz, zaplatil
dluh a v okamžení klusali koně cestou, po kteréž byli, jak hospodský ukazoval,
vojáci odtáhli. Jeli jim pořád po stopě, až se jich ve vzdáleném městě
dopídili. Brzy se Valentin dověděl, že Leonora vskutku u krásného vysokorodého
důstojníka bydlí a za jeho paní platí. Všecka naděje byla tedy ztracena. Brzy
si chtěl ubohý zoufat, neboť mu byl život bez ní očistcem, brzy chtěl jíti do
dalekého světa; ale kdež by v celém světě místečka nalezl, aby na ni byl mohl
zapomenout.</p>

<p class=e-bookprozatext>Po mnohém bolestném rozjímání ustanovil se na tom, že
vstoupí do pluku toho samého důstojníka, u něhož Leonora byla, by ji mohl aspoň
často vidět a býti jí nápomocen, kdyby jeho přispění potřebovala. Ani nepomněl
na ty muka, které bude museti snášet. O jak rád byl by jí všecko odpustil,
kdyby se byla k němu vrátila, jak vřele byl by ji k srdci přitiskl, které nikdy
nepřestalo ji milovati!</p>

<p class=e-bookprozatext>Najmul si malý domek na konci města, tam své věci
složil a koně postavil a pacholkovi poručil, aby všecko hlídal a žádnému
neprozrazoval, kdo jeho pán jest; až ho bude potřebovat, že k němu přijde.</p>

<p class=e-bookprozatext>Pacholek miloval pána svého jako svého otce a s
radostí byl by pro něho do ohně skočil; slíbil tedy vše vykonati, co pán
poroučel.</p>

<p class=e-bookprozatext>Když to Valentin do pořádku uvedl, šel k důstojníku a
hlásil se na vojnu. Důstojník vida, že je hezký silný chlapík, bez meškání ho
přijmul.</p>

<p class=e-bookprozatext>Vztek a lítost střídaly se v prsou Valentinových, když
důstojníka spatřil. Kolikráte myslil, že ho musí zabít, ale tu hned přirozená_
rozvážnost zvítězila, zvláště když pomyslil, že by ho tím méně Leonora
náviděla. Skryl tedy bolest v prsou a oblekl na sebe kabát vojenský.</p>

<p class=e-bookprozatext>„Není-li to trest za přestoupení mých povinností?“
porozmejšlel přitom. „Jak je tomu dávno, odhodil jsem ten kabát co těžké
břemeno s radostí od sebe, nyní ho dobrovolně oblékám, bych mnohem těžšímu
břemenu ulehčil. Moji kamarádi zaplatili to smrtí, já horší mukou.“</p>

<p class=e-bookprozatext>Byl tedy náš Valentin zase vojákem, ale sprostým.</p>

<p class=e-bookprozatext>Začasté, jsa na stráži, vídal Leonoru po boku
důstojníkově oděnou ve skvostném rouchu, s tváří jako bohyně krásy se honosící.
Ale když za ní patřil, s jakou vznešeností po boku krásného mladíka kráčí, jak
hrdá její tvář a ten jindy tak cudný milostný pohled jak frejovně k sobě vábí,
tu se mu zdálo, že to jeho žena není. Jak docela jinak byla se v jeho duši
vtiskla! Přece však i tak se mu líbila.</p>

<p class=e-bookprozatext>Za krátký čas dával důstojník bál a Valentin měl poručeno
jíti ke dveřím na stráž. Bylo mu to dost proti mysli, ale kdo se na vojnu dá,
musí bojovat. Věda, že voják to slovíčko musíš nikdy zapomenouti nesmí, vzal
svou zbraň a šel na vykázané místo. U vchodu do osvětlené síně musel stát jako
sloup a žena jeho se uvnitř veselila, nevzpomenouc, že je srdce na světě, které
se pro ni užírá.</p>

<p class=e-bookprozatext>Jednu chvíli jí přišlo jíti zrovna okolo něho, tu se
hrdě vztýčil a bystře se na ni podíval. Ona trochu zbledla, ale ani slova
nepromluvíc obrátila se od něho a hned domácího pána v davu hledala; tomu řekla
s poděšením, aby jí pověděl, kdo je ten voják, co stojí u dveří na stráži,
doložic: „Jestli se nepostaráš, aby tu chvíli z města odešel, bude po mně veta;
on mne bude všude pronásledovat a snad mne i života zbaví.“</p>

<p class=e-bookprozatext>„Nestrachuj se, moje drahá, on je již kolik neděl
vojákem a snad se na tebe ani nehněvá! Vyhnat jej bez příčiny nemohu a příčinu
nemám k němu žádnou.“</p>

<p class=e-bookprozatext>„Já vím již příčinu. On je zde na stráži, až po bále
Můžeš ho počastovat a já zatím budu hledět, abych mu do vojenského tlumoku
stříbrné lžíce strčila, které napotom udáme, že se ztratily. U něho se najdou a
zloděj bývá hned oběšen, ne-li?“</p>

<p class=e-bookprozatext>„Ovšemže, ale je to nespravedlivé, a já tomu přivolit
nemohu,“ odpověděl důstojník, lekna se návrhu té ženy.</p>

<p class=e-bookprozatext>„Když tomu přivolit nemůžeš, tedy tě tu chvíli
opustím.“</p>

<p class=e-bookprozatext>Sotva tu výhrůžku z úst vypustila, již klečel
důstojník u jejích nohou a slíbil všecko, cokoliv ona chtěla. Byla to ovšem
hanba na muže a vojáka, že ženu ve zlém poslechl.</p>

<p class=e-bookprozatext>Když bylo po bále a všickni hosté se rozešli, poručil
důstojník Valentinu, aby zbraň a vše odložil, sedl a trochu se posilnil.
Ochotně Valentin poručení vykonal, neboť se ubohý domníval, že se to stává na
Leonořinu žádost a že by snad ráda s ním promluvila. Důstojník ho vedl do
jiného pokoje a tam ho ctil jídlem a pitím, co zatím Leonora lžíce stříbrné do
tlumoku mu strčila. Brzy viděl Valentin, že se zmýlil, a truchliv kráčel domů,
neustále mysle na nevěrnici. Netrvalo to ale dlouho, stráž přišla a hned mu
tlumok prohlížela, a když stříbrné lžíce vytáhla, byl do vězení odveden. Sám o
příčině jednání toho rozmýšlel a ze všeho soudil, že Leonora důstojníku řekla,
že je on její pravý manžel, a důstojník že se ho zprostit chce. Věděl dobře, že
bude usmrcen, a právě když měl býti zbaven života, zachtělo se mu déle živu
býti. To bylo snadno, jen kdyby byl mohl se svým pacholkem promluvit.</p>

<p class=e-bookprozatext>Druhý den byl mu beze všeho vysléchání ortel přečten,
že bude k večeru oběšen. Tu teprv začal se strachem přemýšlet, jak by se svého
sirotka dopídil. A hle, tu vejde do dveří pacholek jeho a v okamžení u pánových
nohou leží, s pláčem je líbaje.</p>

<p class=e-bookprozatext>„Jak jsi se dověděl, že jsem tu?“ ptal se ho přísně.</p>

<p class=e-bookprozatext>„O pane, včera hned se pověst o vaší krádeži, na niž
já ovšem nevěřím, po městě roznesla, a já si vás dal popsat. Jak jsem se ale ulekl,
když jsem uhodl, že jste vy to, pane a otče můj! Vydal jsem se dnes k
žalářníkovi a prosil ho, aby mi dovolil s vámi promluvit a od vás se rozloučit,
že jsme krajané. O můj nejdražší pane, kam se nebohý bez vás poděju?“</p>

<p class=e-bookprozatext>„Já vidím, že mne miluješ a že jsi můj jediný přítel
na světě, proto ti také veliké tajemství svěřím,“ řekl Valentin a sáhl za
ňadra. „Tu máš zlatý lístek, ten dobře schovej; až budu mrtev, potom přijď ke
mně, ale aby tě nikdo neviděl, polož mi ten lístek na srdce a já opět obživnu.
Tak mi prokážeš velké dobrodiní, a já se ti odsloužím otcovskou láskou.“</p>

<p class=e-bookprozatext>Sirotek vzal lístek, s radostí vše vykonati přislíbil
a mnohem veselejší se vrátil. K večeru byl Valentin k smrti odveden a odpraven.
Jak se ale lid rozutíkal a nikoho viděti nebylo, spěchal pacholek k popravišti,
aby svého drahého pána vzkřísil. Sotva lístek na srdce mrtvému položil, vzbudil
ho k životu a s nevýslovnou radostí kráčel nyní s pánem k malému domku.</p>

<p class=e-bookprozatext>Druhý den po odpravení bylo slyšet, že se paní
důstojníková roznemohla a brzy nato že umřela. To byla pro Valentina radostná
zpráva; nyní ji mohl po druhé vysvobodit, a potom myslil, že nebyla přece její
láska uhaslá a snad ze zármutku nad jeho smrtí že se roznemohla a umřela. Viděl
její pohřeb, slyšel nářek důstojníkův, ale srdce jeho plesalo. Až nad oči v
plášť zaobalen čekal do tmavé noci, potom prosil hrobníka, aby mu otevřel, že
chce ještě jednou svou paní vidět. Hrobník v domnění, že to důstojník, šel
napřed a bez prodlení mu hrobku otevřel, zanechaje ho tam samotného. Bíle
přistrojená ležela Leonora v rakvi. Nemoha se již ani té rozkoše dočkat, až ji
v náruč svou pojme, rozhrnul závoj, odhalil ňadra, a tu viděl při záři světel
svinutého hada na srdci jejím ležeti. I bylo mu, jako by někdo šeptal: „Zabí
ho,“ a již sáhla ruka jeho po něm a noha potřela navždy jedovatou obludu. Zlatý
lupínek se zatřpytil na jejím srdci a hluboký vzdech se vyvinul z bílých ňader.</p>

<p class=e-bookprozatext>„Ach, jak je mi volno,“ zašeptala tiše.</p>

<p class=e-bookprozatext>Tu slyší své jméno vedle sebe, pozvedne oči, vyskočí,
a prosebně ruce k muži svému vztahujíc, volá: „Odpusť, duchu čistý, že jsem tě
hanebně zavraždit dala! Hrozné svůdné myšlénky usadily se v mysli mé, ukrutná
tíže svírala prsa má, co jsi mne po prvé od smrti vysvobodil. Od té doby se
jiná duše ve mně usadila a já ji poslechnout musela; ta mne trýznila a o
veškerou blaženost připravila, když jsem tvou smrt chtít musela. Odpusť,
odpusť!“</p>

<p class=e-bookprozatext>„Já již dávno odpustil,“ přetrhl její nářek Valentin,
„věděli jsem, že cizí duše tvé tělo na se přijala; ty by si mne nebyla tak
mučila. Nyní jsem zase živ, tvého ducha zlého jsem potřel, pojď tedy do mého
náručí, bych viděl, že jsem tvoji lásku opět obdržel,“ a v radostném úžasu
vinula se Leonora k prsoum svého manžela.</p>

<p class=e-bookprozatext>Tiše odnesl Valentin svou drahou ženu do domku, věrný
pacholík zapřáhl do vozu, a pryč to šlo jedním cvalem do šírého světa. V jedné
vzdálené krajině koupili statek a žili v blažené lásce až do smrti, od které se
již vysvoboditi nemohli a nechtěli.</p>

<p class=e-booknadpis2><a name="_Toc340849031">Chytrost nejsou čáry</a></p>

<p class=e-bookprozatext>K jednomu sedláku přišel kmotr jeho.</p>

<p class=e-bookprozatext>„Vítám tě, kmotře,“ řekl sedlák a potřepal kmotrovi
rukou, „tyť jsi u nás již nebyl nepamětnou dobu, čímpak tě uctíme? Selko, zadus
chutě tři holoubata, a než je upečeš, přines chléb, med a něco k zapití.“</p>

<p class=e-bookprozatext>Tak poroučel sedlák a selka se otočila na patě a
běžela ven, by zadusila holoubata. Ještě je ale neměla oškubané, musel sedlák,
protože byl rychtářem, k nějakému řízení a kmotr zůstal sám.</p>

<p class=e-bookprozatext>„Nestýskejte si, kmotře,“ omlouvala se selka, „já budu
s pečením hned hotova a sedlák se snad také co nevidět vrátí. Chcete-li,
vejděte zatím do sadu, máme zralé hrušky, budou-li vám po chuti.“</p>

<p class=e-bookprozatext>„Jen si jděte po své práci; podívám se tedy trochu do
sadu,“ řekl kmotr a šel tam. Selka si s prací pospíšila, a než by si pomyslil,
byly holoubata na pekáči, a za chvíli to vonělo po celém statku. Selku ta vůně
tak rozmlsala, že když skoro již dopečené holoubátka obracela, nemohla se
zdržet a jedno křidélko uloupla.</p>

<p class=e-bookprozatext>„Beztoho bude jedno holoubě pro mne; ať je tedy sním
dříve nebo později, vše jedno.“ Tak si myslila selka a po křidélku uloupla nohu
a tak dále, až jedno holoubě z pekáče zmizelo.</p>

<p class=e-bookprozatext>Ale což to bylo, jedno holoubátko, toť jen tak pro
laskominy, pro pochoutku!</p>

<p class=e-bookprozatext>„A což,“ rozjímala dále, „kdybych i to druhé snědla,
vždyť by mne sedlák proto nezabil. Ba právě že nezabil; ano naopak, kdyby
věděl, že mám na ně takovou chuť, sám by mi je dal. A tudy je to jedno, dá-li
mi je, anebo si je vezmu sama.“ A mezi tím rozjímáním snědla pomalu i druhé
holoubátko. „A co s tím třetím?“ pravila sama k sobě a s chutí se na třetí
podívala. „Jedno nepostavím před kmotra, bylo by to pro hanbu, raději nic, ano
raději nic. A nevídáno, vždyť to není žádná vzácnost, má-li kmotr to holoubě
nebo nemá.“</p>

<p class=e-bookprozatext>Po těch slovích mlsná selka holoubě na vidličku
napíchla, a než by pět zdrávasů odříkal, ve zdraví je požila.</p>

<p class=e-bookprozatext>Nyní když svou chtíč uspokojila, dělal jí prázdný
pekáč přece vrtochy, i přemýšlela, jak se asi z toho vyvleče. Ale ještě nebyla
usjednocena, jakou výmluvu si vezme, když pacholek do kuchyně vešel a selce
oznamoval, že se sedlák vrací. Strčila honem pekáč do trouby, vyběhla na dvůr,
a již měla plán hotový. Jedním skokem byla v zahradě a jakoby v největším
strachu křičela na kmotra: „Milý kmotře, pro všecky světice vás prosím, utecte,
můj muž se vrátil domů a je zlostí celý bez sebe; hledá tam nůž a křičí, že vám
musí obě uši uříznout.“</p>

<p class=e-bookprozatext>„Mně?“ divil se kmotr. „Snad se, kmotřičko, mejlíte?
Já jsem mu ani slovem neublížil, proč by mně uši chtěl uřezat?“</p>

<p class=e-bookprozatext>„To já nevím, co se mu stalo, ale prosím vás, jen
utecte, já bych měla z toho smrt, kdyby se vám u nás něco stalo. A sedlák v
zlosti není svůj, zabít a nezabít je mu jedno.“</p>

<p class=e-bookprozatext>Kmotr tedy na takové přátelské domlouvání dlouho se
nerozmejšlel, přeskočil plot a polní stezkou šel k domovu.</p>

<p class=e-bookprozatext>Selka, sotva vyšla ze sadu, potká sedláka.</p>

<p class=e-bookprozatext>„Nu kde je kmotr? Zavolej ho a dej nám jíst, snad jsou
už holoubata upečena?“ ptal se sedlák selky.</p>

<p class=e-bookprozatext>„Ba, ptej se na toho šibala, celá se zlostí třesu.
Před chvilkou přijde mi pacholek povídat, že se hned vrátíš, já skočím chutě do
sklepa pro ubrousek do truhly, zatím šelma kmotr všecky tři holoubata z pekáče
ukradl a s nimi pryč. Já něco takového zahlídla, když se po sadu kmitl, ale
kdož by ho dohonil!“</p>

<p class=e-bookprozatext>„I toť bych jaktěživ do kmotra neřekl!“ divil se
sedlák. „Ale počkej, ty nezdvořáku, ty zloději, přijď mi ještě jednou. Já se
již na ty holoubata těšil, byly žluté jak mandle. – Ne, darovat mu je přece
nemohu – kousek mi musí dát, aspoň kousek.“</p>

<p class=e-bookprozatext>A sedlák natáhl nohy, přeskákal dvůr i sad a uháněl za
kmotrem, neustále křiče: „Jen kousek chci, ty šibale, jen kousek!“</p>

<p class=e-bookprozatext>Ale kmotr, když viděl sedláka za sebou běžet, chytl si
uši a metal co nohy stačily, takže ho sedlák nemohl dohonit a chuť na
holoubátka napodruhé odložit musel. Mlsná selka se ale oběma kmotrům v duchu
vysmála.</p>

<p class=e-booknadpis2><a name="_Toc340849032">Tři rady</a></p>

<p class=e-bookprozatext>Byl jeden bohatý kupec a jeden chudý. Ten bohatý byl tomu
chudému za kmotra, ale nikdy mu v nouzi nepomohl, protože byl ukrutný skrblík.</p>

<p class=e-bookprozatext>Jedenkráte se trefilo, že jeli oba do dalekého města.
Bohatý kupec jel, by svůj vůz zbožím naplnil a hodně vydělal, chudý jel, aby
vůz i s koněm prodal a na zádech trochu zboží domů přinesl. I přišli na oběd do
hospody; bohatý seděl zvlášť, maje před sebou dobrý oběd, chudý seděl také
zvlášť a měl před sebou jen skrovný obídek. Tu přišel žebrák a prosil o almužnu
nejdříve ovšem toho, co měl před sebou pečeni; ale bohatý kupec se na něho zle
osopil, řka, aby se tu chvíli odstranil. Chudý kupec ale vytáhne z kapsy groš,
podá ho žebrákovi a přidá k tomu ještě trochu od skrovného oběda.</p>

<p class=e-bookprozatext>Žebrák vroucně poděkoval, a když vyšel kupec ven,
povídal chudému: „Pane, já vím, že jste svůj poslední groš se mnou rozdělil;
chci vám býti za to vděčným. Poslechněte tři rady: Předně, neopouštějte nikdy
starou cestu pro novou; za druhé, nenocujte v hospodě, kde je mladá šenkýřka a
starý šenkýř; a za třetí, nesvěřujte žádné tajemství ženě. Zachováte-li se dle
toho, budete šťastný a vzpomenete často na starého žebráka.“</p>

<p class=e-bookprozatext>Chudý kupec poděkoval žebráčkovi za rady a ten odešel.
Po obědě se oba kupci zdvihli a na cestu se vydali. Když přijeli na kus, nutil
chudý bohatého, aby jeli starou cestou, že si půl hodiny nadjedou; ale bohatý
si nedal říci, nýbrž jel novou cestou. Chudý uhnul a dal se na starou,
spoléhaje na radu žebrákovu, že mu z toho štěstí vyplyne.</p>

<p class=e-bookprozatext>A vskutku se tak stalo. Netrvalo to dlouho, tu
zakopnul kůň do kořene, který se přes cestu táhl, ten se vyvrátil a zpod něho
vyvalil se kotel peněz. Kupec zavýskl, sebral peníze, stokráte v duchu
žebrákovi poděkoval a s radostí kotel do vozu uschoval. Bylo po nouzi a po
starosti! O půl hodiny přijel dříve na hospodu, a když tam druhého kupce ještě
nenašel, poslal mu naproti pacholka s přípřeží, který ho musel čtvrt hodiny z
bláta páčit. Teprv nyní litoval, že kmotra neposlechl, ale ten se mu vysmál.</p>

<p class=e-bookprozatext>Zatím pozoroval chudý kupec, že je v té hospodě hezká
hospodská a starý ošklivý hospodský, a již tam neměl stání. Bohatý však na jeho
radu nedbal a nikterak s ním dále jíti nechtěl pouze pro tu jedinou příčinu, že
je šenkýřka hezká. Odešelť tedy chudý sám, ale jen nedaleko do druhé hospody.</p>

<p class=e-bookprozatext>V noci mu to nedalo pokoje, proč by asi v takové
hospodě zůstati neradno bylo. Sebral se, šel ven a vloudil se až pod okna té
hospody, kde bohatý kmotr spal. Najednou k půlnoci otevře se pomalu okno, ozve
se šepot a muž v plášti zahalený leze dolů. Kupcovi napadlo, aby mu uřízl kus
pláště, a již byl nůž v ruce a kus pláště ušmiknuto. Okno se zavřelo a muž šel
ve vesnici do jednoho stavení, kupec pak na své lože.</p>

<p class=e-bookprozatext>Ráno sotva Pánbůh den dal, stal se pokřik, že ten cizí
kupec, co v hořejší hospodě zůstal, starého hospodského zabil a také již do
vězení dán jest. Tu se chudý kmotr sebral, šel k úřadu, vše udal, co v noci
viděl, a kus pláště, který byl vrahovi uřízl, ukázal. Na to udání drželo se
vyšetřování a brzy našli vraha. Byl to mladý chasník, který za šenkýřkou chodil
a jejím návodem sveden muže zabil. Bohatý kupec jsa vazby zproštěn, děkoval
kmotru svému a slíbil, že ho nikdy v nouzi neopustí. Tento se nemusel ale již
na pomoc bohatého kmotra spoléhat, an sám bohatší byl. Chudý – nyní také již
bohatý kmotr – jel po koupi domů, ale druhý zůstal ještě déle na cestě.
Přijížděje k domovu, chtěl se přesvědčit, zdali i třetí rada žebrákova dobrá
byla. Koupil tedy zabité tele, svázal je do pytle a hodil na vůz. Se soumrakem
dorazil domů, kde ho již starostlivá žena s ouzkostí čekala. Jakého tu bylo ale
divení, když muž skládati počal a zboží tu bylo, jaké nikdo ve městě neměl.</p>

<p class=e-bookprozatext>„Proboha, muži, kdo ti dal tolik na dluh?“ ptala se
kupce.</p>

<p class=e-bookprozatext>„To všecko je moje jmění. Ale teď mi pomoz ten pytel
dát dolů, vezmi klíček a pojď do sklepa,“ poroučel muž, když se dostal až k
pytli, kde tele bylo. Žena lekla se krve. Aby nikdo nepřišel a neviděl, co se
stalo, pospíchala do sklepa, nemohouc se dočkati mužovy zpovědi.</p>

<p class=e-bookprozatext>Když přišli do sklepa, povídá muž: „Abys věděla, ženo,
zač jsem to zboží nakoupil a kde jsem peníze vzal, tedy věz, že jsem na cestě
našeho skrblého kmotra zabil. Měj rozum a drž jazyk za zuby, to víš, co by se
mi stalo, kdyby se to prozradilo.“</p>

<p class=e-bookprozatext>Žena přislibovala hory doly, a ač se strachy třásla a
plakala, přece se brzy upokojila.</p>

<p class=e-bookprozatext>Druhý den byla v hospodě muzika. Kupec vzal několik
tolarů do kapsy, ženu pod paží a šel se trochu poveselit. Bylo tam několik
měšťanek a měšťanů, samí známí, a kupec i kupcová dali se do tance. Kupec ale
naschvál se ženou netancoval a prováděl vždy jen druhé ženy, co kupcovou vždy
více a více mrzelo. Konečně přijde k němu a začne mu domlouvat; kupec se smál a
tím ji ještě více rozhněval, takže hlasitě nadávat začala. Tu se on obrátí a
pleskne ji přes hubu. To byl olej do ohně.</p>

<p class=e-bookprozatext>„Ty ošemetníku, šejdíři, ty vrahu, chceš mne zabít,
jakos zabil kmotra? Myslíš, když máš v kapse oloupené peníze, že smíš mnou
pohrdat a jen pro jiné oči míti? Ne, ne, půjdu a udám, že jsi kmotra zabil a do
sklepa ho zakopal.“ Tak křičela žárlivostí rozvzteklená žena před užaslými
hostmi.</p>

<p class=e-bookprozatext>Hned se měšťané kupce chopili a jeden běžel poptat se
bohaté kupcové, zdali její muž doma, aneb co o něm ví. Za chvíli ale přišel
zpět se zprávou, že kupec nyní přijel.</p>

<p class=e-bookprozatext>„Co to tedy ta žena povídala?“ ptal se jeden druhého.</p>

<p class=e-bookprozatext>„Povídala to, co jsem jí řekl,“ ozval se kupec pln
smíchu. „Posaďte se zase na své místa a já vám povím, co se mi na cestě
přihodilo.“</p>

<p class=e-bookprozatext>Měšťané sedli a kupec jim začal o žebráčkovi
vypravovat. Když byl všecko vypověděl, doložil: „Nyní jsem se o pravdě třetí
rady jeho také přesvědčil. Běda, kdybych byl kmotra vskutku zabil a ženě
tajemství svěřil!“</p>

<p class=e-bookprozatext>Měšťané se smáli, ženy se hněvaly, ale kupcova žena
litovala své přenáhlení a svatosvatě muži slibovala, že si dá na jazyk dobrý
pozor. Jestli to vskutku učinila, není známo. </p>

<p class=e-booknadpis2><a name="_Toc340849033">Bratr a sestra</a></p>

<p class=e-bookprozatext>U lesa stála chaloupka, a tam bydlel drvoštěp se ženou
a dvěma dětmi, děvčetem a chlapcem. Ta žena byla jejich macecha; matka jim byla
před nedávným časem umřela a otec si vzal druhou ženu, o které se pravilo, že
je čarodějnice a že i drvoštěpu učarovala. Pro děti to byl alespoň tuze
nešťastný den, když novou matku dostaly; to nebyla ta dobrotivá matička, která
pro ně hospodařila, za ně pracovala, je ošetřovala a k dobrému chovala. To byla
zlá macecha.</p>

<p class=e-bookprozatext>Od rána do večera musely pracovat, seč síly nebyly, k
jídlu měly málo a večer chodily spat jako koťata na holou pec! Nikdo se s nimi
nemodlil, nikdo je na dobrou noc nepolíbil; nebylo tu drahé ruky, která vždy
měkkou podušku pod hlavami natřásla. Otec byl celý den v práci, a jestli si mu
děti někdy požalovaly, byly tím více od macechy bity. Mlčely tedy, těšily se spolu,
a když si k spaní ulehly, poplakaly a modlily se, by je matka brzy k sobě do
nebe vzala.</p>

<p class=e-bookprozatext>Tu prosbu matka vyslyšet nemohla, ale na její přímluvu
byly děti silné a krásné, ač bez ustání pracovat musely, a to hnětlo macechu,
neboť by je ráda byla ze světa sklidila. Když již hezky odrostly, nutila muže,
aby je poslal na službu, ale tomu on přivolit nechtěl, an prý nebožce
přislíbil, že je bude mít do zaopatření u sebe. Macecha vidouc, že nic nesvede,
obrátila kolečka, a teprv zkusily ubohé děti, jak zlá je a co umí. Bylo to za
parného odpoledne, když jim macecha poručila, aby vzaly žbánky, šly do luční
studně pro vodu a hodně čerstvou ji přinesly.</p>

<p class=e-bookprozatext>„Ale maminko,“ řekl Jeníček, „to je dobře půl hodiny
cesty, jak přineseme tam odtud čerstvou vodu v takovém parnu? Chcete-li
čerstvou, dojdu do lesní studánky.“</p>

<p class=e-bookprozatext>„Hleďme lenocha, bude se mu to zdát daleko; pospěšte,
tak se brzy vrátíte. A neuděláte-li, co poroučím, dostanete plat na záda.“ Tak
se na ně macecha osopila. Honem vzala sestra bratrovu ruku a pospíchala s ním
ze dveří.</p>

<p class=e-bookprozatext>„Skoro se mi sen vyjevil,“ povídá Pavlinka, když byli
kousek za chalupou. „Mně se dnes v noci zdálo, že jsme seděli spolu na zelené
louce, a ty jsi usnul. Tu najednou zaslechnu hlas vedle sebe: „Ochraň ho!“ a
nebožka matka stojí vedle mne, ukazujíc na tebe; já se ohlédnu nazad a vidím
velkého hada, který se okolo tebe otáčí. Než jsem však na tebe vzkřiknout
mohla, probudila jsem se. Snad je mi sen vyjevil, že jsem tě ochránila od ran;
kdyby si sen nikdy maceše neodpovídal, ušel bys mnohé ráně.“</p>

<p class=e-bookprozatext>„Kdybych to mohl přes srdce přenést, nechat se týrat a
nemuknout. Ale s tvým snem mi napadlo, že i já dnes v noci o naší nebožce matce
snil. Bylo mi, jako bych stál u studánky a chtěl pít, tu stojí máti u mne a
bere mi žbánek od úst, hrozíc mi prstem, dále však nevím nic.“</p>

<p class=e-bookprozatext>„Já mám strach, aby se ti dnes přece ještě něco zlého
nepřihodilo, bratříčku.“</p>

<p class=e-bookprozatext>„Jen se neboj, co by se mně mohlo stát, leda že bych
od macechy trochu ran dostal.“</p>

<p class=e-bookprozatext>S tou řečí došli na louku, kde byla studánka. „Pavlinko,
pohleď pak, jaká to čistá voda, a jak studená; já se nemohu udržet, musím jí
okusit,“ řekl Jeník.</p>

<p class=e-bookprozatext>„Bratře, prosím tě, nepí, já myslím neustále na
nebožku matku, a ač žízeň dost velkou mám, přece se nechci z té studánky napít,
zdrž se také, Jeníčku, poslechni,“ prosila sestra a brala mu žbánek od úst.</p>

<p class=e-bookprozatext>„Otec říká, sen že je blud, na ten že se věřit nemá.
Co by se mi z té vody mohlo stát? Jen mne nech napít, vždyť mám ústa jako pec,“
tak vzdoroval neposlušný bratr, uhnul se, položil žbánek k ústům a vody se
napil. To okamžení byl v beránka proměněn.</p>

<p class=e-bookprozatext>Pavlinka se vrhla k němu do trávy, plakala a objímala
nešťastného bratříčka, který smutně na ni se díval. „O že jsi mne neposlechl,
že jsi nedal na varování nebožky matky, která jistě předvídala, co nám bezbožná
macecha chystá. Copak nyní s tebou, můj nebohý bratříčku, počnu?“ bědovala tiše
Pavlinka. Ve svém zármutku si ani nevšimla, že stojí za ní mladý muž, který jda
cestou, u hořekujícího děvčete se zastavil. „Co pláčeš, děvče, kdo ti ublížil?“</p>

<p class=e-bookprozatext>„Milý pane,“ odpověděla Pavlinka po krátkém
rozmýšlení, „já pásla dvě ovce, jedna mi však zaběhla do lesa a více není k
nalezení, tuhleta mi zůstala. Mám tuze zlou macechu, ta by mne, kdybych přišla
domů bez ovce, jistě zabila, a proto se bojím zpátky se vrátit, ale kam jít,
také nevím.“</p>

<p class=e-bookprozatext>„Když nevíš, kam se obrátit, a domů jít nechceš, pojď
tedy se mnou,“ navrhl jí mladý muž.</p>

<p class=e-bookprozatext>„Půjdu s vámi, ale dříve mi povězte, kdo jste, kam mne
chcete vést?“</p>

<p class=e-bookprozatext>„Já jsem zeman, jmenuju se Štěpán a mám asi hodinu
odtud pěkný dům, chceš-li, pojď, u mne se ti nic nestane a budeš se dobře
míti.“</p>

<p class=e-bookprozatext>Pavlinka se podívala na bratra, a když ten hlavou
pokynul, vstala a řekla Štěpánovi, že s ním půjde do jeho domu. Štěpán byl rád,
vzal děvče za ruku a rychlým krokem spěchali dále, beránek vždy Pavlince po
boku.</p>

<p class=e-bookprozatext>Štěpán málo mluvil; neustále pokukoval na svoji
spolucestovnici, jako by jí měl z tváře prorokovat. Než přišli k jeho domu, byl
v umění hádačském tak daleko dospěl, že mohl Pavlinku ubezpečit, jen na její
vůli že bude záležet státi se zemankou. Služebníci vidouce pána svého
přicházet, byli hotovi jeho rozkazy vyplniti, ale jak se podivili, když
poroučel, aby se pro pastýřku ten nejpěknější pokoj uchystal.</p>

<p class=e-bookprozatext>„Toho beránka dáme do ovčína, pane?“ ptal se jeden z
nich.</p>

<p class=e-bookprozatext>„Ne, ne pane,“ skočila do řeči Pavlinka, „nedávejte
mne do pěkného pokoje, raději někde do koutka, abych toho beránka u sebe míti
směla; nemůžete-li mi to dovolit, musím odtud odejít.“</p>

<p class=e-bookprozatext>„Ty odejít nesmíš, ani do komůrky tě nedám,“ řekl
Štěpán, „jdi do pokoje, který je pro tebe uchystán, a vezmi si beránka s
sebou.“</p>

<p class=e-bookprozatext>Pavlinka poděkovala vlídnému hostiteli a šla za
služebníkem, který ji vedl do pokoje velmi pěkného.</p>

<p class=e-bookprozatext>„Milý bratříčku,“ šeptala Pavlinka, když byli spolu
sami, „tady je jako v nebi, do smrti bych tu chtěla zůstat. A což je ten pan
Štěpán vlídný a hodný pán; já mám jen strach, aby nás tu macecha nevyslídila.“</p>

<p class=e-bookprozatext>„Já zase mám starost jen o tebe, sestřičko,“ řekl
Jeníček, „mně se již nemůže nic stát, na mne si vylila již zlost ta dračice. Co
řekne náš tatíček, až nás doma nenalezne, on nás přece miloval a bude pro nás
želet,“ vzdychl ubohý beránek a plakal.</p>

<p class=e-bookprozatext>„Plakat ovšem bude, ale snad nás přece raději v šírém
světě ví, kamž se jistě domnívá, že jsme utekli, než doma u macechy. Nebuď
truchlivý, Jeníčku, snad se Bůh nad tebou smiluje a vysvobodí tě z tvé nynější
postavy. Nyní buď tichý a žádnému se zde neprozraď, aby nás nedrželi za
čarodějníky a odtud nás nevyhnali. A později bude snad možná někam dále utéci,“
pokojila Pavlinka svého bratra.</p>

<p class=e-bookprozatext>Kdyby to byl pan Štěpán slyšel, nebyl by spokojen
býval, anť nemínil sličnou pastýřku více od sebe pustit; láska, tato čarodějně
rostoucí květina, v jeho srdci kořeny své rozložila, vzrostla a každou hodinu v
květ vypuknouti se hotovila. Avšak i v Pavlinčině srdci takové kvítko
vzrůstalo, jenže ona sama jeho výkvět netušila. Kdyby jí nebylo bratrovo
trápení ouzkost působilo, byla by žila jako v nebi; a přece jí začalo býti
najednou teskno.</p>

<p class=e-bookprozatext>„Jeníčku, musíme zejtra odtud pryč, ať to je kamkoli,
Bůh nás povede,“ řekla jednoho večera k bratrovi.</p>

<p class=e-bookprozatext>„A proč chceš odtud do světa, kde na nás neštěstí
čeká, vždyť nás pan zeman nevyhání, ba naopak já vím, že tě má tuze rád,“ ptal
se bratr.</p>

<p class=e-bookprozatext>„Já nevím proč, ale něco mi šeptá, že bych zde déle
zůstati neměla, ač nerada odtud půjdu,“ šeptala Pavlinka a zakryla uslzené oči
rukou.</p>

<p class=e-bookprozatext>„Tys divná, utíkat chceš, kde tě lidé milují.“ S těmi
lovy ukládal se bratr na měkké lůžko, které mu sestra byla připravila. Ale
Pavlinka dlouho usnout nemohla. Ucítila divotvornou moc kvítka a chtěla jí
bláhová utéci.</p>

<p class=e-bookprozatext>Ráno se ustrojila, vzala beránka a šla k panu
Štěpánovi poděkovat se za všecko dobrodiní, které jim byl prokázal, a s ním se
rozloučit.</p>

<p class=e-bookprozatext>„Proč chceš ode mne odejít, Pavlinko?“ ptal se Štěpán
a tvář jeho zbělela. „Nedostává se ti něčeho? Ublížil ti někdo? Stýská se ti?
Pověz, proč mě chceš opustit?“</p>

<p class=e-bookprozatext>„Vy jste choval mne chudou pastýřku jako paní vám
rovnou, nikdo mi zde neublížil, jakž by se mi stýskalo a na koho bych směla
naříkat. Přece však odtud musím. Bůh vám zaplatiž steronásobně a uděl vám
štěstí!“</p>

<p class=e-bookprozatext>„On mi je udělil, když mi poslal tebe, ale ty chceš
sama, abych se stal nešťastným. O neodcházej ode mne,</p>

<p class=e-bookprozatext>Pavlinko, zůstaň a sděl se mnou živobytí mé,“ prosil
Štěpán, kloně se k uzardělé dívce. Tu magnetickou mocí dotknuty v obou srdcích
dřímající poupata rozkvětly a v blahém chvění se k sobě naklonily. Pavlinka na
cestu již nepomyslila, a Štěpán byl šťasten. Za několik dní nato slavili
svatbu, tiše, ale v rozkoši, jakouž čistá láska poskytuje.</p>

<p class=e-bookprozatext>Čím více Štěpán svou rozmilou ženku poznával, tím více
ji ctil a miloval; i služebníci žehnali hodinu, kde pastýřka práh domu
překročila, neboť jim byla paní milostnou a dobrotivou. Štěpán posud nevěděl,
že je beránek začarovaný bratr Pavlinčin, ale to nebylo tomu na ujmu; z lásky k
dobré majetnici byl chován co nejzamilovanější mazlíček knížecího dvoru. V
štěstí a blahu potopena, zapomněla Pavlinka na mstivou macechu, až ji opět sen
z pokojné jistoty vyděsil.</p>

<p class=e-bookprozatext>Zdálo se jí totiž, že stojí v zahradě a před ní žena
držíc v koši překrásná jablka, kteréžto jí podává. Již je chce vzít, vidí u
sebe bílý stín a slyší slova: „Střež se, dcero, budeš nešťastná jako bratr
tvůj!“ I utrhne ruku, a vtom se probudí. Uleknutá povídá to ráno Jeníčkovi.</p>

<p class=e-bookprozatext>„Poslechni lépe varování matky, než já poslechl,“
napomínal ubohý beránek vzdychna.</p>

<p class=e-bookprozatext>Mladá zemanka umínila si pilný pozor dávat na každého,
kdo by do jejich domu vešel, od nikoho nic nepřijímat a zvlášť žádné ovoce
nejísti. Po několik dní svému předsevzetí věrně dostála a co ostrovid dům
střežila, ale když nic neviděla, co by podezřelé bylo a sen ve skutek uvésti
mohlo, ulevila péči a brzy zase na sen zapomněla.</p>

<p class=e-bookprozatext>Jednoho dne prochází se s mužem svým po blízké
stezičce, an tu žena k nim přichází majíc na ruce košík a v něm jablka.
Pavlinka jak je spatřila, pocítila tuze velkou chuť po nich; i vyjevila svoje
přání manželu, a ten rychle ženu k sobě zavolav, ptal se, jsou-li ty jablka na
prodej.</p>

<p class=e-bookprozatext>„Nejsou,” povídá žena, „chtěl jste bezpochyby, pane,
pro vaši mladou paničku koupit? Nu já vidím, v jakém stavu je, a tu bývá hřích
čeho odepříti, proto vám to nejkrásnější ze všech daruji.“</p>

<p class=e-bookprozatext>Přitom sáhla do koše, vytáhla jedno krásné jablko a
podávala je mladé paní, tu však náhle beránek, jenž byl za sestrou šel,
vyskočil, jablko jí vyrazil a do země zašlapal. Žena začala dovádět a div že
beránka nebila, i Štěpán se po prvé naň obořil; jediná Pavlinka byla ráda a v
srdci bratrovi děkovala, že ji na sen upamatoval.</p>

<p class=e-bookprozatext>„Děkuju, milá ženo, za vaši ochotu,“ dobřila Pavlinka,
„myslete si, že jsem jablko snědla, a na toho beránka se nehněvejte. Je to
zvíře přechytré, dobře si pamatovalo, jak mi onehdy raděno bylo, abych nejedla
nějaký čas ovoce, a nyní bych se byla dala zavést krásou jablek, kdyby mne byl
můj beránek nevzpamatoval.“</p>

<p class=e-bookprozatext>„Jen si nemyslete, vzácná paní,“ řekla žena, „že by
vám jedno jablko na zdraví uškodilo, a zvlášť takové, jako zde nesu, ty jsou
pravý lík. Nemohu tomu nezdvořilému beranu zapomenout, že vás o to nejkrásnější
připravil. Přece však tu ještě jedno tak ouhledné mám, a tu je máte.“</p>

<p class=e-bookprozatext>„Děkuji, milá ženo, nechci vás o ně oloupit a žádným
způsobem je nepřijmu,“ odpírala Pavlinka, a jakkoli žena nutila, ba i Štěpán,
přece jablko nepřijala a k domovu se obrátila. S jistotou domnívala se, že ta
žena od macechy poslána byla k její zkáze, a nevýslovná ouzkost se jí zmocnila.
Od té chvíle nevyšla krok ze stavení, ba ani muže nikam pustit nechtěla, aby se
mu nic nestalo. Manžel se ale její bezdůvodné ouzkosti smál.</p>

<p class=e-bookprozatext>Za krátký čas nato porodila dítě zdravé a hezké jak
Jezulátko, a to záhy mráčky z její tváře rozplašilo. Mladý otec byl radostí
opojen, že nevěděl, žije-li na nebi, anebo na zemi. I beránek sdílel všeobecnou
radost, vesele popokoji skákal a kudrnatou hlavu na hebkou podušku k dítěti
kladl.</p>

<p class=e-bookprozatext>Již bylo všecko ovoce sčesáno, když vyšla Pavlinka
ponejprv zase do zahrady. Smutno jí bylo, když viděla přírodu všeho šperku
zbavenou, a byla by plakala s větrem, který kvílně přes holé strníšťata a skrze
žluté stromy vál. Tu vidí mezi větvemi něco se červenat, koukne a podá si
jablko jako granát, které snad na stromě po sběračích zůstalo. Nechtěla je
sníst, ale než se do pokoje vrátila, dostala na ně tak veliké laskominy, že se
nemohla zdržet a chutě je nakousla. O běda, že se nezdržela, že nevzpomněla na
sen! Sotva jablko snědla, proměnila se v zlatou kachnu a s bolestným
vykřiknutím ze dvora a z domu ven vyletěla. Macecha jablko nalíkla a přece své
pomsty dosáhla.</p>

<p class=e-bookprozatext>Když se Pavlinka dlouho ze zahrady nevracela, šel
Štěpán pro ni; ale Pavlinku nebylo nalézti. Čím více hodiny ubíhaly, tím více
přicházel na všecky strach, a zvlášť beránka zlé tušení trápilo. Štěpán
prohledal na hodinu cesty každý keř, všude se ptal, ale s nocí přišel bez
Pavlinky domů celý zoufalý. V leknutí a zmatku nevzpomněl nikdo na dítě, a jen
Jeníček ležel u kolíbky, kolíbal a plakal. Navzdor roztržitosti a strachu šla
chasa do svých loží a brzy usnula.</p>

<p class=e-bookprozatext>Štěpán chodil po spacím pokoji, a kdykoliv na spící
dítě pohledl, plakal. Bylo již k půlnoci a rozeslaní na všecky strany poslové
se ještě nevraceli. Štěpán seděl v sesli; tu najednou jako by mu ruka mocí
víčka sevřela, nemoha odolat, usnul.</p>

<p class=e-bookprozatext>Po nějaké chvilce slyší beránek lehounké ťukání na
okno a jemný hlásek se ozývá: „Bratříčku, otevři!“ Jeníček znal ten hlas a s
radostí skočil k oknu otevřít. Zlatá kachnička vletěla do pokoje a tam se v
Pavlinku proměnila.</p>

<p class=e-bookprozatext>„Má dobrá sestřičko, tedy i ty jsi nešťastná jako já!”
zavzdychl beránek.</p>

<p class=e-bookprozatext>„O můj drahý bratře, ještě nešťastnější, neboť jsem
více ztratila než ty,“ odpověděla sestra a sedla tiše ke kolébce. „Nyní však
poslechni, co ti povím. Od té chvíle, co jsem ono osudné jablko snědla a v
zlatou kachnu se proměnila, seděla jsem na blízkém stromě v naší zahradě mezi
listím ukrytá. Srdce mi hořem a lítostí div nepuklo, když jsem vaši žalost
viděla. V soumraku přiletí malá vlašťovička, sedne vedle mne na větev a povídá:
„Až bude půl noci, jdi a opatř své dítě. – „Kterak je opatřím v té nynější
podobě?“ ptám se té podivné vlašťovičky. „Jen jdi, zaťukej na okno, a až ti
bude otevříno, vleť do sednice a v tom okamžení se v předešlou postavu
proměníš. Déle než hodinu se však nesmíš zdržet, by nebylo s tebou zle, zejtra
v poledne můžeš opět do svého pokoje, a tak vždy za dvanáct hodin.“ „Ale jak,
nebude-li mne můj muž chtít pustit z domu?’ ptám se jí. „Zlá čarodějnice, která
tě zkazila a bratra tvého, nemůže bránit, abys tu hodinu u dítěte svého pobyla,
ale muži tvému dovede zabránit, aby tě nevysvobodil, proto jej pohroužila v
kouzelný sen.“ ,A jak by mne a bratra mého mohl Štěpán vysvobodit?’ zkoumala
jsem na vlašťovičce, a ona mi dále povídala: ,Kdyby tebe a bratra tvého chtěl
muž tvůj vysvobodit, muselo by se to stát ve třech dnech. Někdo by ho musel z
kouzelného spánku probudit, by tě mohl u sebe zadržet. Jak by hodina vypršela a
ty se z pokoje nevracela, přiletěl by velký černý orel a chtěl tě unést. Tu
musí Štěpán střelit, ale tak, aby ho do pravého oka trefil, jinak by i s ním
zle bylo. Jak ho střelí, spadne orel dolů; ty i tvůj bratr se jeho krví umejete
a budete vysvobozeni. Poslechni mé rady, já jsem vaše matka!’ Po těch slovech
vlašťovička zmizela.“</p>

<p class=e-bookprozatext>„O moje milovaná sestro, jak jsi mne potěšila!“ zvolal
beránek. „Nyní se jen o to jedná, jak Štěpána probudíme.“</p>

<p class=e-bookprozatext>„Neměj starosti, bratříčku, snad se ve třech dnech,
které nám k vysvobození zbývají, Bůh nad námi smiluje; naše dobrá máti se za
nás přimluví.“</p>

<p class=e-bookprozatext>Tak napomínala slzíc dobrá sestra svého bratra a brala
k prsům dítě, které se začalo již budit, by je ukojila a opatřila. Přála si, by
ta hodina, kterou jí u něho býti popřáno bylo, dlouho, dlouho trvala, ale čas
se nedá uplatit ani uprosit, ten nezrychlí krok při bolesti, ani jej nezastaví
při radosti. Hodina utekla co nevidět. Pavlinka naposled své dítě pocelovala,
políbala ústa spícího manžela, kterého ani tím vroucím objetím z kouzelného snu
vzbudit nemohla, a rozžehnavši se s bratrem, oknem ven co zlatá kachnička
ulítla.</p>

<p class=e-bookprozatext>Sotva beránek okno zavřel, přejel si Štěpán rukou přes
oči, ohlídl se po pokoji, a když viděl jen beránka u kolébky a spící dítě,
vzdychl zhluboka a zabědoval: „O že pak to byl jen sen, že tě nedržím v mém
náručí, drahá Pavlinko, že mne nelíbáš, jako jsi to nyní ve snu činila!“</p>

<p class=e-bookprozatext>„To nebyl žádný sen, ona tě vskutku líbala a u tebe
byla,“ ozval se hlas nedaleko Štěpána.</p>

<p class=e-bookprozatext>„čí to hlas, kdo mluví zde?“ ptal se Štěpán celý
užaslý a ohlížel se po pokoji. Tu se vzchopí beránek, popojde k Štěpánovi,
položí hlavu na jeho ruku a povídá: „Já tu mluvil, bratr tvé Pavlinky.“</p>

<p class=e-bookprozatext>„Jakže, ty beránku, že bys bratr mé ženy byl?“</p>

<p class=e-bookprozatext>„Ano, já jsem její nešťastný bratr, zaklen od zlé
macechy v beránka dříve než ona v zlatou kachničku.“</p>

<p class=e-bookprozatext>Štěpán nevycházel z podivení, až mu Jeníček od slova k
slovu všecko vypravoval.</p>

<p class=e-bookprozatext>„Běda, že jste se ostýchali vaše neštěstí mně
vyjeviti, já bych svou ženu byl více střežil. Ale nestrachujte se, já vás oba
vysvobodím, a to záhy. Bůh povede kouli mou, by jistě do pravého oka té potvory
letěla, která svou krví vás vysvobodí.“</p>

<p class=e-bookprozatext>Tak řekl Štěpán, když Jeníček dokončil, a veseleji
skočil ze sesle a běžel ven vzbudit ženy k dítěti, by beránka vystřídaly. Od té
hodiny zůstal doma a neustále se cvičil ve střílení. Ač byl výborný střelec a
nikdy ještě cíle se nechybil, přece se bál, by tenkráte nešťastně nestřelil. V
samé horlivosti promeškal hodinu a kouzelný spánek ho přemohl, než se nadál.
Zase jako v noci otevřel beránek zlaté kachničce, která přiletěla kojit své
děťátko. Jeníček jí pověděl, že Štěpán všecko ví a že je chce vysvobodit, čemu
se Pavlinka velmi radovala a Pánaboha prosila, by ruku jeho šťastně vedl.</p>

<p class=e-bookprozatext>Sotva kachnička zmizela, přiběhl Štěpán zproštěn
těžkého sna, ve kterém tenkráte svou Pavlinku neviděl, a roztoužen zulíbal
ústka dítěte, na nichž lpěly ještě vroucné polibky matčiny. V takovém
očekávání, při bolesti a radosti uplynula i noc, druhý den a opět noc, a
poslední lhůta se přiblížila. Štěpán vzal ručnici a šel do lehárny své ženy.
Mimo beránka a malé dítě nebyl tam nikdo. Beránek se třásl na celém těle jako
osika, ale Štěpán chodil pevným krokem po pokoji a všemožně se přemáhal, by
kouzlu nepodlehl. Ale již viděl zase, jak se ta šedá mlha jako můra na něho
sklání, a v hrozné ouzkosti skočil k oknu a otevřel je. V tom okamžení letí do
něho zlatá kachnička a nad ní pádmo dolů černý orel se spouští. Štěpán sáhne po
kachničce, chytne ji za křídlo a strhne do pokoje; orel však s jiskřícíma očima
chce za ní, an tu najednou rána práskne, a hrozný dravec s ukrutným rykem dolů
spadne.</p>

<p class=e-bookprozatext>„Nyní pojďte, byste se jeho krví vysvobodili,“ zajásá
Štěpán a kachnička a beránek šli za ním. Ale hrůza pojala bratra a sestru, když
viděli mrtvolu své macechy. Kdyby Štěpán nebyl na jejich vysvobození pomyslil,
byli by snad věčně v té podobě zůstali. Ten je sotva krví postřikl a již stála
před ním drahá Pavlinka a sličný mládeneček. Všickni tři se objímali a děkovali
Bohu za své vysvobození. Macechu dali pochovat, ale když se to rozneslo, přišli
lidé a tělo bezbožné čarodějnice na hranici upálili. Nyní se odvážili bratr a
sestra se Štěpánem do chaloupky pro starého drvoštěpa. Starý otec je líbal a za
odpuštění prosil, ale oni věděli, že je vždy miloval, a protož mu jen slabost k
ženě odpustili. Věděl již i on, co se s jeho ženou přihodilo, než se to od dětí
dověděl, ale na jeho tváři bylo vidět, že se mu tou smrtí ulehčilo.</p>

<p class=e-bookprozatext>Od dnešního dne byli všickni spokojeně živi; starý
drvoštěp choval vnoučátka a ještě mnohá léta žil se svými dětmi, až konečně
jeho první manželka, která i po smrti tak mateřsky o své ubohé děti se starala,
pro něho přišla a do nebe jej doprovodila.</p>

<p class=e-booknadpis2><a name="_Toc340849034">Jak se učil Honzík latinsky</a></p>

<p class=e-bookprozatext>„Táto,” povídal Honzík jednoho dne, „já už nechci být
tak sprostým člověkem, chci být pánem.“</p>

<p class=e-bookprozatext>„O vůli je hej, já bych si také dal říci, kdyby mě
někdo velkým pánem udělal; ale víš-li pak, Honzíku, že musí pán umět latinsky?“</p>

<p class=e-bookprozatext>„I což je o latinu, já půjdu do světa a naučím se
latinsky dost brzy.“</p>

<p class=e-bookprozatext>„Myslíš-li, že je to tak lehká věc, tedy jdi a
zkoušej.“</p>

<p class=e-bookprozatext>Honza si nabral do kapes hnětanek a šel do světa učit
se latinsky. Nepředstavoval si svět tak příliš hrozný, protož s celou chutí
kráčel přímo za nosem. Že nebyl jakživ dále než za humny, nemálo se podivil,
když na první vršek vstoupil a před sebou kus krajiny viděl, kterou nemohl ani
hned přehlídnout.</p>

<p class=e-bookprozatext>„Jemináčku,“ zvolal a spráskl ruce, „to je veliký
svět, kdypak ho přejdu!“</p>

<p class=e-bookprozatext>Šel tedy dál to toho velkého světa, a kdykoliv
nějakého pána potkal, dával pozor, co mluví, neboť myslil, že je to latinsky.
Nejdříve viděl pána, který stál na záspi a někomu povídal: „Sud kulatý!“ Ty dvě
slova Honzík zaslechl a hned si je desetkrát opakoval, aby je nezapomněl. Šel
dál a viděl zase pána, který v okně ležel, pod okny stál chlapec, koukal na
ptáka u louže a volal: „Rys tu pije!“ – „Sud kulatý – rys tu pije,“ opakoval si
Honzík, jda zase dále. „Již umím pět latinských slov, a než se naděju, bude ze
mne pán.“ Sto kroků dále stál opět pán a ukazoval pacholkovi na káru řka: „Tu
je kára.“</p>

<p class=e-bookprozatext>„Sud kulatý – rys tu pije – tu je kára,“ předříkával
si Honzík, a když to dobře uměl, poskočil radostí a pravil sám k sobě: „Já
nevím, co ten táta měl, vždyť mi ta latina jde jako hračka a hnedle budu umět
latinsky jako česky.“</p>

<p class=e-bookprozatext>Ušel zase asi dvě stě kroků a cesta ho vedla okolo
zahrady, kde právě zahradník ryl. Tu vejde pán do zahrady a zvolá zlostně: „Ten
to ryje.“</p>

<p class=e-bookprozatext>„Sud kulatý – rys tu pije – tu je kára – ten to ryje,“
říkal si Honzík a kráčel dále. Najednou ale se zastaví, přemýšlí a povídá: „Nač
bych se té latiny tolik učil, náš pan kantor neumí nic víc, a je přece pán.
Kdybych si toho měl ještě více pamatovat, zapomněl bych jedno pro druhé a mohly
by se mi myšlénky splést.“</p>

<p class=e-bookprozatext>Po této moudré úvaze otočil se Honzík na špalíčku a
utíkal domů, jak by ho štvali.</p>

<p class=e-bookprozatext>„I hleďme, Honzík se už vrátil,“ divil se tatík, když
ho viděl do dveří vstupovat. „No, jak umíš latinsky?“</p>

<p class=e-bookprozatext>„Sud kulatý, rys tu pije,“ odpověděl vážným hlasem
Honzík, který si umínil, že nebude jinak mluviti než latinsky.</p>

<p class=e-bookprozatext>„Co to žvástáš, tomu aby čert rozuměl,“ bručel tatík a
nechal Honzu stát.</p>

<p class=e-bookprozatext>Mámě to ale nedalo, i zeptala se po chvíli: „Ale
kdepak jsi, chlapče, skoro celý den chodil?“</p>

<p class=e-bookprozatext>„Tu je kára, ten to ryje,“ zase na to Honza.</p>

<p class=e-bookprozatext>„Což se ti v hlavě popudilo, že tak odpovídáš?“
hněvala se máti, ale Honzík začal od začátku svou latinskou písničku, a ať se
ptal kdo chtěl co chtěl, nic jiného neodpověděl než „sud kulatý – rys tu pije –
tu je kára – ten to ryje“. A že to velmi zčerstva říkal, nepochopil nikdo, co
to vlastně znamená.</p>

<p class=e-bookprozatext>„Sedláku,” povídá za několik dní máma k svému muži,
„tomu našemu chlapci se vzňala v hlavě fantas, blábolá a neví co, musela jsem
se starého pastýře zeptat, co mu udělat. Již vím:“</p>

<p class=e-bookprozatext>„Nu, a co?“</p>

<p class=e-bookprozatext>„Radil mi, abychme mu z výšky a znenadání studené vody
na hlavu vlili, že ho fantas hnedle přejde.“</p>

<p class=e-bookprozatext>„To můžem hned zkusit, sedí venku pod stájí, všecek
zamyšlen. Jdi, vezmi vědro studené vody, vylez na stáj a poklopem ji dolů na
něho vlej. Uhlídáme hned, zdali to pomůže.“</p>

<p class=e-bookprozatext>Máma vzala vědro vody, vylezla na stáj a v okamžení je
na zamyšleného latiňáka vyklopila. Ten vyskočil, chytl se za hlavu a křičel, co
hrdlo stačilo: „Mámo, táto, pomozte, má hlava!“</p>

<p class=e-bookprozatext>Táta přišel, a jako by o ničem nevěděl, divil se:
„Kýho šlaka, co se ti stalo?“</p>

<p class=e-bookprozatext>„Seděl jsem a přeříkával latinsky, tu najednou jako by
se nebe roztrhlo a mne zabít chtělo,“ bědoval Honza.</p>

<p class=e-bookprozatext>„Jáť jsem myslil, žes česky mluvit zapomněl, a vida,
jde ti to dobře od huby,“ usmál se tatík.</p>

<p class=e-bookprozatext>„Ba, vždyť jsem v leknutí na latinu zapomněl.“</p>

<p class=e-bookprozatext>„Pánbůh sám ti ji z hlavy spláchl, protože máš být
starým poctivým Honzou, a ne panským bláznem. Pamatuj si to!“</p>

<p class=e-bookprozatext>Po těch slovích se tatík obrátil, šel k mámě a
povídal: „Už je uzdraven, a bohdá že mu fantas více nepřijde.“</p>

<p class=e-bookprozatext>Tatík mluvil pravdu. Od té doby rozprávěl Honzík
zřetelně a nechtěl se ani již více latinsky učit.</p>

<p class=e-booknadpis2><a name="_Toc340849035">Kdo snědl holoubátka?</a></p>

<p class=e-bookprozatext>Ševcová upekla dvě holoubátka, jedno pro sebe a jedno
pro muže, pěkně do zlatova, postavila je na pícku a šla někam ven. Švec zatím
šil. Chvilkami zdvihl nos a lokal do sebe libou vůni, jížto celá světnice
nadchnuta byla. Konečně ho zarazila vůně tak silně, že mu mlsavost déle na
stoličce posedět nedala. Sotva žena paty ze dveří vytáhla, byl se stoličky
vzhůru a u pekáče. Dříve však než pro jedno sáhl, naslouchal, není-li žena v
síni, a to z té příčiny, že se ženušky bál. Zapíral to sice, ale bylo tomu tak
a nejinak. Venku bylo ticho, a švec v čerstvosti holoubátko vytáhl a snědl.
Mlsný jen když oblízne a hladový když se nají, je staré přísloví. Švec byl ale
mlsný i hladový, tudy nebylo jednoho holoubátka dost, proto se také bez dalšího
rozmýšlení do druhého pustil a bez všelikých výtržků je snědl.</p>

<p class=e-bookprozatext>Nato sedl na třínožku a pilně šil. Žena přišla do
světnice, a že bylo právě poledne, uchystala na stůl talíře a dala oběd. Všecko
se vedlo dobře, jak přišlo ale na pečeni, tu nastala z čista jasna bouřka. „Kdo
snědl holoubě?“ znělo první udeření.</p>

<p class=e-bookprozatext>„Mne se neptej, já ne, vždyť jsem ani nevěděl, že je
pečeš,“ zněla zase odpověď, a to šlo v jednom kuse dále, otázka za otázkou,
odpověď za odpovědí. Švec se nepřiznal, až konečně řekl, že to žena sama
snědla, co na něm na ubohém nyní pohledává.</p>

<p class=e-bookprozatext>„Nu dobře tedy, necháme hádky prozatím; ale od té
chvíle nebudeme jeden ani druhý mluvit. Který by dříve promluvil, na tom to
zůstane, že holoubě snědl.“ Tak rozhodla ševcová a dle jejího výroku muselo se
státi.</p>

<p class=e-bookprozatext>Od té chvíle bylo v ševcově domu jako v hrobě. Mrzelo
je to dost; ševcová nemohla se vadit a klevety vypravovat, ševci se zase
stýskalo, že nemůže odpovídat a zpívat, i raději by její vádu byl poslouchal,
než to mrtvé ticho snášel. Ale první slovo vyřknouti přece nechtěl jeden ani
druhý. Byl třetí den od té doby, co naposled spolu mluvili, když zastavil u
domku kočár, sloužící skočil dolů a ptal se na cestu k městu. Již měla ševcová
hubu otevřenou na odpověď, ale najednou zase sedla a jen ukázala rukou na
stranu, kudy mají jeti, a švec udělal to samé.</p>

<p class=e-bookprozatext>Sloužící přijda nazpět povídal pánovi svému, že jsou v
chaloupce dva němí. Vtom vyběhne ševcová z chalupy, která si byla něco
vymyslila, a leze k pánu do kočáru, dávajíc na srozuměnou, že mu cestu ukáže.
Pán udělal místo, kočí práskl do koní a již ujížděli.</p>

<p class=e-bookprozatext>Tu křičí švec z okna: „Ženo, ženuško, neodjížděj a
odpusť mně, já snědl holoubátka!“</p>

<p class=e-bookprozatext>Žena se dala do smíchu a nyní teprv pánovi celou
historku pověděla. Pán se srdečně zasmál a dal ševcové dukát, aby si koupila
jiné holoubátka; z těch nedostal ale mlsný pan manžel ani na zub.</p>

<p class=e-booknadpis2><a name="_Toc340849036">Kmotr Matěj</a></p>

<p class=e-bookprozatext>Kmotr Matěj šel navštívit kmotra Jíru. Nedaleko statku
potkal kmotrova chlapce.</p>

<p class=e-bookprozatext>„Co dělá táta, Josífku?“ ptá se ho.</p>

<p class=e-bookprozatext>„Právě chtěl jíst, ale když vás viděl za humny, vstal
a nechal jídla být,“ odpověděl pravdomluvný hoch. „A pročpak?“</p>

<p class=e-bookprozatext>„Inu, táta povídal, že byste nám mnoho snědl, a máma
to musela se stolu všecko uschovat.“</p>

<p class=e-bookprozatext>„A kampak to schovala, Josífku?“</p>

<p class=e-bookprozatext>„Hus dala na pícku, kýtu na kamna, klobásy se zelím do
trouby, buchty na misník a dva žbány piva pod lavici.“</p>

<p class=e-bookprozatext>Kmotr se neptal dále, usmál se a v okamžení vešel přes
práh ke kmotrovi.</p>

<p class=e-bookprozatext>„Pozdrav tě Bůh!“ vítal ho kmotr Jíra. „Ale že pak jsi
nepřišel o chvílku dříve, mohl jsi s námi jíst, právě dnes nám od jídla nic
nezbylo, s čím bychme tě uctili.“</p>

<p class=e-bookprozatext>„Nemohl jsem, milý kmotříčku, dříve přijít; přihodilo
se mi na cestě něco neočekávaného.“</p>

<p class=e-bookprozatext>„A co, povídej!“</p>

<p class=e-bookprozatext>„Zabil jsem ti hada, a ten had měl hlavu tak velikou
jako ta kýta, co máte na kamnech, tlustý byl jako ta hus, co je na pícce, bílé
masíčko měl jako ty buchty, co jsou na misníku, dlouhý pak byl jako ty klobásy,
co leží stočené na zelí v troubě, krve ale bylo, co piva v těch dvou žbánech,
co tamto pod lavicí stojí.“</p>

<p class=e-bookprozatext>Dobře to Matěj vyvedl. Kmotr Jíra se za svou
nehostinnost zastyděl, žena musela jídlo a pití na stůl postavit a oba teprv
hosta častovali.</p>

<p class=e-booknadpis2><a name="_Toc340849037">O neposlušných kozlatech</a></p>

<p class=e-bookprozatext>Byla jedna koza a ta koza měla čtyry kozlátka.
Jedenkráte trefilo se, že musela sama někam odejít, snad na pastvu, i
shromáždila kozlátka okolo sebe a povídala: „Já musím, milé děti, někam odejít,
a nechám vás tu na chvíli samotné. Vrátka zandám; ale to vám povídám, nikomu
neotvírejte, dokud můj hlas neuslyšíte.“</p>

<p class=e-bookprozatext>Kozlátka přislíbily poslušenství, matka zandala pevně
vrátka a s pokojem odešla.</p>

<p class=e-bookprozatext>Netrvalo to dlouho, přijde liška a začne volat:
„Kozlátka, mé děťátka, otevřete vaše vrátka, nesu vám plné kozičky mlíčka.“</p>

<p class=e-bookprozatext>Kozlátka poslouchaly, poslouchaly, ale potom
odpověděly: „Neotevřeme, to není naší maminky hlas, naše maminka má tenký
hlásek.“</p>

<p class=e-bookprozatext>Liška se ale tím odbýt nedala. Za chvilku přišla zase
a volala tenčím hlasem: „Kozlátka, mé děťátka, otevřete vaše vrátka, nesu vám
plné kozičky mlíčka.“</p>

<p class=e-bookprozatext>Kozlátka poslouchaly, poslouchaly, ale potom odpověděly:
„I neotevřeme, to není naší maminky hlas, naše maminka má ještě tenčí hlásek.“</p>

<p class=e-bookprozatext>Liška poodešla, ale za chvilku volala zase hlasem co
mohla nejtenčím: „Kozlátka, mé děťátka, otevřete vaše vrátka, nesu vám plné
kozičky mlíčka.“</p>

<p class=e-bookprozatext>Kozlátka poslouchaly, ale nemohly tenkráte hlas matky
rozeznat. Jedno řeklo: „Je to hlas naší maminky;“ druhé: „Není;“ třetí řeklo:
„Otevřeme;“ čtvrté: „Neotevřeme.“ I nemohly se nikterak shodnout, co by měly
dělat, až to přišlo posléz k pranici. Začaly se notně trkat a v samé horlivosti
vyrazily vrátka. Tu liška mezi ně vběhla a všechny čtyry roztrhala.</p>

<p class=e-booknadpis2><a name="_Toc340849038">O koze</a></p>

<p class=e-bookprozatext>Sedlák měl kozu a ta byla tuze mlsná. Jednoho dne ji
vedla selka na pastvu. Když přišla domů, ptal se sedlák kozy: „Nu kozičko, jak
jsi se napásla?“</p>

<p class=e-bookprozatext>„Ba napásla; nic jsem se nenapásla, selka seděla se
mnou na suché mezi, a já nic nedostala. Mám hlad.“ Sedlák šel na selku a notně
ji zmrskal, že kozu nenapásla.</p>

<p class=e-bookprozatext>Druhý den šla s ní dcera, a na nejtučnější pastvu ji
vedla, aby jen nenaříkala, že má hlad.</p>

<p class=e-bookprozatext>Přišly domů a sedlák se ptal: „Nu kozičko, jak jsi se
napásla?“</p>

<p class=e-bookprozatext>„Ba napásla; míň než včera, holka běhala po hračkách a
já byla na suché mezi. Mám ještě větší hlad.“ Sedlák šel a dceři vybil více než
ženě.</p>

<p class=e-bookprozatext>Třetí den vzal kozu a vedl ji sám na pastvu co možná
na nejlepší, by si pochutnala. Přijda s ní domů, povídá: „Nu kozičko, dnes jsi
se hodně napásla?“</p>

<p class=e-bookprozatext>„Ba napásla; nedal jsi mi také žádné dobroty, mám
hladu dost.“</p>

<p class=e-bookprozatext>„I ty bezedná mrcho mlsná, tak ty tak, počkej, já ti
dám dobrotu,“ rozzlobil se sedlák, vzal nůž a chtěl kozu zabít; ta se ale
bránila, takže jí jen půl hřbetu odřel, a potom ji vyhnal ze statku, by ho více
nehněvala. Napolo odřená koza vběhla do lesa a tam se v liščí díře schovala,
majíc na mysli, že tam domácí paní nepustí.</p>

<p class=e-bookprozatext>Ta přišla brzy domů a velmi se zhrozila, když tu tak
podivné zvíře, které poznati nemohla, spatřila. „Kdo je to v mé ložnici?“ volá
dovnitř.</p>

<p class=e-bookprozatext>„Já koza rohatá, napolo odřená, nikoho sem nenechám,
každého potrkám!“ odpověděla koza. </p>

<p class=e-bookprozatext>Liška lekla se hlasu a couvala zpátky. Smutná sedla
nedaleko jeskyně a přemýšlela o nenadálé události. Tu vidí před sebou škvora v
zemi vrtat a mrzutá hodí ho prackou od sebe.</p>

<p class=e-bookprozatext>„Jen se na mne nehněvej a pryč mě neodhazuj, možná že
bych ti mohl od tvé mrzutosti pomoci,“ ozval se červíček.</p>

<p class=e-bookprozatext>„Když já sama si rady nevím, jak bys ty mně, bídný
červíčku, pomoci mohl?“ rozmrzela se chytrá paní.</p>

<p class=e-bookprozatext>„Já vím, že tě mrzí to zvíře v jeskyni a že si nevíš s
ním rady. Nuže tedy, já půjdu do jeskyně a uvidíš, že bude v okamžení venku.“</p>

<p class=e-bookprozatext>Škvor šel do díry, vlezl koze do ucha a ta musela v
okamžení bolestí z díry prchnout. Tu liška teprv viděla, že je to koza, a co
sedlák nebyl v stavu udělat, to ona dovedla. </p>

<p class=e-booknadpis2><a name="_Toc340849039">Chudý a boháč</a></p>

<p class=e-bookprozatext>Jedné ženě umřel muž. Zůstalo jí šest nedospělých
dítek a po zapravení pohřbu ledva sousto chleba, čímž by je podělit mohla.
Jeden chalupník se nad ní slitoval a nabídl jí sedničku, v níž zdarma
přebývala, ale jídlem tolik žaludků podělit nemohl, an sám mnoho neměl. Děti
měly kmotra mlynáře a ten byl nesmírný boháč, ale nikomu nedal ani halíře.
Vdova netroufala si k němu jíti a o něco ho požádati, až pak hladem dítek svých
přinucena, přece to učinit musela. S těžkým srdcem brala se do mlýna, a
přišedši tam, viděla státi mlynáře na záspi. Slzíc políbila mu ruku a za
almužnu snažně ho prosila.</p>

<p class=e-bookprozatext>„Copak myslíte, žebrotino, když jsem váš kmotr, že vás
mám nyní všecky živit?“ rozkřikl se zlostně boháč.</p>

<p class=e-bookprozatext>„Nehněvejte se, pane kmotře, vždyť já prosím jen o
něco málo pro moje děti, které mají hlad. Ach já nemám krejcaru peněz, nemám do
úst chleba, bych je nasytila. Pane, ustrňte se nad nimi!“ prosila úpěnlivě
ubohá matka.</p>

<p class=e-bookprozatext>„Proč máte děti? Žebráci nemají míti žádných dětí. Aby
to plemeno hladem nepošlo, vymoří na poctivém člověku poslední kabát a groš v
kapse jist není. K čertu se vší žebrotou!“</p>

<p class=e-bookprozatext>„Pánbůh vás za ta slova netrestej! Děti jsou boží
požehnání a každý je má od Boha co nejsvětější dar přijmouti. Já vás, pane
kmotře, nenutím, abyste mi něco dal, aniž vám čeho beru; vždyť se Bůh nade mnou
smiluje a dobré srdce mi ku pomoci sešle. Buďte s Pánembohem!“</p>

<p class=e-bookprozatext>„Jděte k čertu a více mi na oči nechoďte, sice vás
psem vyštvu.“</p>

<p class=e-bookprozatext>S pláčem šla chudá vdova od boháče. Mlynářka slyšela
rozmluvu mužovu a bylo jí té ubohé vdovy líto. Skočila do komory, nabrala do
mírky mouky, kus chleba, zatočila do zahrady, ženu zavolala k plotu a dala jí
to. „To je prozatím, však já vám potají často pošlu. Tu mírku mi po Josífkovi
pošlete,“ šeptala dobrosrdečná mlynářka, neboť se bála, aby hlas její k uchu
mlynářovu se nedonesl.</p>

<p class=e-bookprozatext>Vdova srdečně děkovala mlynářce a Bohu, že jí pomoc
seslal. Pospíchala domů, ale přece se zastavila na cestě u osamělé kapličky sv.
Josefu zasvěcené a tam vroucně k tomu patronu se modlila, by se nad ní a
sirotky jejími smiloval. Posilněna důvěrnou modlitbou došla domů a hned lačným
dítkám jídlo strojila, rozdělíc jim dříve po kousku chleba. Knedlíky byly
uvařeny a vdova právě s dětmi okolo stolu sedala, tu zaklepe někdo na dvéře.
Žena běžela otevřít myslíc, že to někdo domácí, ale viděla při světle loučí
tvář cele cizího mládence.</p>

<p class=e-bookprozatext>„Prosím vás, matko,“ žádal dojemným hlasem, „můžete-li
mě nechat někde v koutečku přenocovat a máte-li nazbyt sousto chleba; nikdo mi
nechce ve vesnici nocleh dát. Dále již nemohu jíti, je čirá tma a nohy moje
jsou zmozoleny a tělo chůzí a hladem umdleno. Jsem chudý pocestný, můžete-li
dát, Pánbůh vám to zaplatí.“</p>

<p class=e-bookprozatext>„Jen pojďte dál; co mám, to dám,“ řekla vdova a hned
musel sednout vandrovní za stůl a s nimi jíst. Když pojedli, dala mu kus
chleba, ale sama nejedla, aby se pocestný s dětmi nasytil. Měla jen jednu
peřinku jako drchničku a podušku pod hlavu, ostatní peřiny zastával měkký vonný
mech. Jak nejlépe mohla, uspořádala pro pocestného měkké lože. Potom měla
radost vidouc, jak pocestný k dětem přiklekává, když se před spaním s nimi
modlila.</p>

<p class=e-bookprozatext>„Ještě k svatému Josefu tu modlitbičku, děti!“
napomínala vdova a ty robátka ruce zdvihly a prosily svatého Josefa, aby jim
byl tatíčkem a ubohé sirotky neopouštěl.</p>

<p class=e-bookprozatext>„Pročpak vzýváte nejvíce svatého Josefa?“ ptal se
vandrovní dítek a nejstarší desítiletý chlapec odpověděl: „Když náš tatíček
umíral, povídal nám: „Děti, neplačte, Bůh vás neopustí, a zvlášť pak vzývejte
svatého Josefa, ten bude vaším otcem, a budete-li hodni, nedá vám zahynout.’ –
Před večerem jsme se v kapličce k němu modlily a o chléb ho prosily, a za
chvíli nám mamička přinesla jíst.“</p>

<p class=e-bookprozatext>„Jen buďte vždy čistého srdce, jistě že vás svatý
Josef neopustí a vaším otcem bude,“ řekl vandrovní a políbil dětem čela. Po
modlitbě šly spat a vandrovní také, matka ale neulehla dříve, až všickni
usnuli.</p>

<p class=e-bookprozatext>Ráno sotva se rozednívalo, byla již na nohou, ale jak
se podivila, nevidouc vandrovního na loži; šla ven, ale nikde ho nebylo. Zase
se vracela do sednice, ale Josífek jí kročil vstříc a s dychtivostí táhl ji za
ruku k svému ložisku. „Podívej se, mamičko,“ pravil a ukazoval na hodnou
hromádku zlatých penízů.</p>

<p class=e-bookprozatext>„Probůh, dítě, kdo ti dal tolik peněz?“</p>

<p class=e-bookprozatext>„Mně se zdálo, že ten mládenec, co u nás spí, vstává,
že mi do lože ty peníze klade a povídá: To dej tvé matce za nocleh. Já jsem
tvůj patron; když budete hodní, neopustím vás nikdy. Já se probudil, mládence
jsem již neviděl, ale peníze ležely vedle mne.“</p>

<p class=e-bookprozatext>„Dítě, klekněme a modleme se, to byl jistě svatý
Josef, který naši modlitbu vyslyšel a nad námi se smiloval. Pánbůh své děti
neoslyší!“</p>

<p class=e-bookprozatext>Klekli a vroucně se modlili. Bylo po nouzi; jenže měla
vdova strach, aby ji lidé o ty peníze nepřipravili, proto nechtěla ani před
menšími dětmi se o nich zmiňovat, aby to nevybleptly.</p>

<p class=e-bookprozatext>„Ale mamičko,“ řekl chlapec, „přece bych rád věděl, co
jich je. Škoda že jsem mírku odvedl. Ale nechť, já si ji půjdu vypůjčit.“</p>

<p class=e-bookprozatext>Zatím strčila vdova peníze do staré plachty, a když
byl den, běžel Josífek do mlýna pro mírku.</p>

<p class=e-bookprozatext>„Copak budete měřit?“ ptal se mlynář, který k tomu se
trefil, když mírku chlapec od mlynářky přijímal.</p>

<p class=e-bookprozatext>„Já nevím, pane kmotřínku,“ zašeptal Josef a
začervenal se, an nebyl zvyklý lhát.</p>

<p class=e-bookprozatext>Panu kmotrovi to zavrtalo v mozku, co bude asi kmotra
měřit. Šel tedy jakoby pro mírku, ale zatím jen, by ji tajně na dně těstem
namazal, aby potom uviděl, co bylo v ní měřeno. Chlapec se do ní nedíval, vdova
ve spěchu také ne, a jen chutě naměřili, aby s tím byli hotovi; potom běžel
Josífek s mírkou nazpátek. Pan mlynář ji vzal, a sotva hoch se obrátil, koukal
na těsto. Hle, vskutku zůstal přilepený dukátek. „Tak tedy tak?“ divil se
mlynář. „Nu počkej, paní kmotra!“</p>

<p class=e-bookprozatext>„Vidíš, milý hochu,“ řekla vdova k Josífkovi, když se
byl vrátil, „pravda je to, že jsou peníze jen pro starost. Dokud jsme neměli v
domě krejcaru, neměla jsem strachu před zlými lidmi, a jen přišly peníze k nám,
mám starost, aby nám je někdo nevzal.“</p>

<p class=e-bookprozatext>„Já vím, mamičko, co uděláme; svatý Josef nám je dal,
on nám je také zachrání, schovejme je do kapličky za oltář.“</p>

<p class=e-bookprozatext>„Máš pravdu, chlapče, udělejme tak, a to hned,“
odpověděla máti. Vzali peníze, donesli do kapličky a za oltář schovali.
Upokojena odebrala se nato vdova do blízkého města a tam za jeden peníz vařiva
nakoupila, by se děti zase po dlouhém čase dosyta najedly.</p>

<p class=e-bookprozatext>Byla již noc, a právě chtěla vdova louč zhasnout, tu
tluče zase někdo na dvéře a jako předtím vidí vdova cizího člověka, který o
nocleh prosí. S ochotností pobízí ho do sednice a snese jídlo a pití, by se posilnil.</p>

<p class=e-bookprozatext>„Včera bych vám špatně byla mohla posloužit, ale dnes
nám Pánbůh nadělil, pojezte a potom si na mechu pohovte,“ švitořila vdova a
spravovala mu lože, na něž svoji jedinou peřinu kladla. Vandrovní trochu
pojedl, ale na lože nelehl, jen na lavici se natáhl.</p>

<p class=e-bookprozatext>„Jen si lehněte, matko, a nemějte o mne žádnou
starost, já brzy zase odejdu,“ upokojoval host starostlivou hospodyni, která
nechtěla, aby se na lavici tlačil.</p>

<p class=e-bookprozatext>„Ty můj spasiteli, jak zcela jiný byl ten včerejší
host! Tenhle ani kříž neudělal a již snad spí,“ vzdychla a ulehla. Jen si
dřímla, ozve se opět klepání, i ulekla se a napadl ji strach, vidouc
vandrovního ke dveřím se blížit.</p>

<p class=e-bookprozatext>„Jen zůstaňte ležet, vždyť já se sama zeptám, kdo to
je,“ šeptala a zadržovala ho.</p>

<p class=e-bookprozatext>„Nechte, matko, ten co klepe, je zloděj, a Pánbůh sám
mne poslal, bych vás jeho zprostil,“ řekl cizinec a šel ke dveřím, ptaje se:
„Kdo tluče?“</p>

<p class=e-bookprozatext>„Já jsem čert a jdu si pro peníze,“ ozval se zvenčí
hlas. Tu otevřel vandrovní dvéře řka: „Ty nejsi čert, ale já jsem čert,“ popadl
neznámého do náručí a zmizel. Ulekaná vdova klekla na zem a děkovala Bohu za
poslanou pomoc.</p>

<p class=e-bookprozatext>Druhý den bylo slyšet, že se bohatý mlynář ztratil,
nikdo nevěděl, kam se poděl, jen chudá vdova mohla o jeho strašné smrti zprávu
dát, a také to mlynářce pověděla, by za jeho duši se modlila, což ta učinila a
polovic jmění chudým dala, by modlitbu platnou učinila.</p>

<p class=e-bookprozatext>Vdova se svými dětmi byla nyní šťastna, vychovala z
nich hodné a rozšafné lidi a nikdy na svatého Josefa nezapomněla.</p>

<p class=e-booknadpis2><a name="_Toc340849040">Orel, slavík a růže</a></p>

<p class=e-bookprozatext>Burka byla mocná a zlá čarodějnice, měla zlata,
drahých kamenů plné truhly, krásný zámek, lesy a luka, ale za to všecko si
nemohla koupit krásy, a té se jí tuze nedostávalo. Aby krásnou a mladou se
stala, měla se vykoupat v krvi nevinného dvacetiletého mládence, který by
dobrovolně u ní zůstal. Věděla o takovém mládenci, byl myslivcem nedaleko
jejího zámku; jen škoda, že k ní nechtěl dobrovolně jíti. Krásný hoch ten,
kdyby se mu Burka byla líbila, jak je, mohl míti u ní jisté živobytí, a nač by
si byl pomyslil, v okamžení by se mu bylo vyplnilo. Ale myslivec nechtěl o
babici nic vědět, a Burce nenapadlo, že ji mocnější čarodějnice předešla, srdce
myslivcovo k sobě na věky upoutala, a to jedině kouzlem svých modrých očí. Co
tajno bylo, to tajno nezůstalo. Když se Burka o tom dověděla, byl již mládenec
svou krásnou čarodějku do osamělého domku v lese dovedl, a babice měla po
naději. Zlý člověk urážku tak snadno neodpustí, a docela taková stará
čarodějnice; i přísahala, že se pomstí mladým manželům, ale teprv až by štěstí
jejich nejvyššího stupně dosáhlo.</p>

<p class=e-bookprozatext>To bylo po roce, když myslivcová malou dcerušku
porodila a jejich blaženost na vrch vystoupila. Když vyšla po prvé mladá matka
po boku manželově pod šíré nebe, byly stromy v plném květu, ptactvo zpívalo,
jako by nemluvně vítalo, a květiny se skvěly ve svých nejkrásnějších šatech,
jak by svátek světily. S chloubou a rozkoší položila matka dítě své pod jabloň
a modlíc se pohlédla k nebesům. Tu padly paprsky sluneční na spící dítě a
políbením je celé ozářily; andělové maličtí stupovali po nich dolů, skláněli se
k němu a zlíbali mu tvářičky do červena. Kvítka mu vydychovala tu nejlíbeznější
vůni, ptáci je svými nejlahodnějšími zpěvy kolébali a větřík se nad ním jen
zlehounka houpal, aby se nevzbudilo. Jabloň stála tiše, a jen jednou se
zachvěla a setřásla růžový květ na bílou plénku, jak by mu dárek podati chtěla.
Tenkráte nebyly ještě chrámy, a mladá matka své dítě Bohu obětovala pod šírým
nebem. Zem byla oltář, příroda chrám, vůně květin kadidlo, ptáci byli zpěváci a
z modrého klenutí se díval otec nebeský a žehnal dítě i matku, která mu za ně
děkovala a jemu je obětovala. V té chvíli stála Burka nedaleko, ale dokud je
ozařoval božský lesk, nemohla jim uškodit; teprv když se po zahradě procházeli
a v nevýslovné rozkoši mladý muž ženu svou objal, tu je zahalila čirá mha.
Ostrý hvizd zafičel povětřím a vjel až do vnitra země, takže se hrůzou otřásla,
vítr se zdvihl, ptáci umlkli a stromy i květiny se zachvěly, jako by tušily, že
zlý duch nablízku své rejdy tropí. Po chvíli se opět mha rozstoupila, povětří
se utišilo, ale myslivce ani jeho ženu viděti nebylo; místo nich usedl k dítěti
velký černý orel a hnědošedý slavík. Byli to jeho rodiče, jež Burka v největší
jejich radosti v ptáky proměnila. Orlova prsa se zdvíhala, jak by puknout
chtěla, a oči jiskřily hněvem a bolestí, slavíček se choulil na plénku a s
nevýslovným žalem obracelo se jeho rozumné oko brzy na dítě, brzy na orla.</p>

<p class=e-bookprozatext>Toho se Bohu zželelo; poslal na zem anděla strážce,
aby dítě opatroval. Ten malou Violku do domu odnesl a šetřil ji jako vlastní
máti, která mu beztoho jen zpěvem nápomocna býti mohla, když dcerušku uspával.
Orel střežil dům a křídlo jeho bylo vždy pohotově chrániti dítě před nehodou.
Dokud ale anděl u něho bděl, nebylo v nižádném nebezpečenství. Jsouc milována,
střežena a opatrována, rostla Violka jako kvítí, když je zahřívá boží slunce a
vlaží rosa nebeská.</p>

<p class=e-bookprozatext>Po patnácté kvetla jabloň od té doby, co pod ní
novorozeňátko Bohu obětováno bylo, když anděl takto promluvil: „Již nejsi dítě,
Violko, víš, co dobré, co zlé, máš rozum; nyní se musíš sama o sebe starat. Měj
vůli vždy jen k šlechetnému činu a hleď, by tvé srdce tak dobré a čisté zůstalo
jako až posud. Rodiče tvoje nikdy neopouštěj a doufej, že budou skrze tebe
vysvobozeni; byť bys i trápení podstoupit musela, přece vždy důvěřuj v
milosrdného Boha. Já jdu nazpátek k mému otci, ale v čas potřeby budu při
tobě.“</p>

<p class=e-bookprozatext>Po těch slovích rozloučil se anděl, jenž vždy jen v
podobě krásné panny s Violkou obcoval. S pláčem a bolestí doprovodila ho tato
kus za myslivnu a těžce se loučila od něho, ale brzy vzpomněla na ubohé rodiče,
jak mnohem nešťastnější oni jsou, a umínila si beze stesku jen pro ně živu
býti. Orel jí zaopatřoval všecku potravu pro dům a matka ji zpěvem
obveselovala, když předla aneb cos jiného pracovala. Nyní se ale musíme podívat
k původu toho neštěstí, totiž k paní Burce.</p>

<p class=e-bookprozatext>Když se vymstila, byla pokoj na, protože k dítěti moci
neměla, až kdyby vkročilo na její půdu. Tím více se starala dostati nevinného
mládence, který by u ní dobrovolně zůstal a skrze kterého by se krásnou a
mladou stala. Vskutku se jí to poštěstilo. Od chudých rodičů dostala chlapce,
pětiletého, a ten s ní rád šel, rád u ní byl v jejím pěkném zámku a miloval ji
za to všeliké dobré, co mu udělovala. Bláhový nevěděl, proč to všecko dostává!</p>

<p class=e-bookprozatext>V panské rozkoši vyrostl Mladoň, ale srdce jeho
zůstalo dobré, nevinné a šlechetné a z toho měla Burka radost, ba co ještě,
když se z něho krásný mládenec udělal, byla by mu i život darovala, kdyby ji
byl chtěl trochu více milovati. Ale o lásce nevěděl Mladoň nic a také by se byl
jistě do babice zamilovati nemohl. Jednoho dne, když se Burka do zrcadla dívala
a škaredou svou tvář v něm viděla, usmála se a myslila, však to nebude dlouho
trvat, a bude se v tobě krásná žena zhlížet, že jí rovné v zemi nebude.</p>

<p class=e-bookprozatext>V tu samou dobu, když si tak přátelsky Burka na
Mladoně vzpomněla, procházel se mládenec v poli. V tichém zamyšlení pozoroval,
jak zvířátka po louce laškují pár a pár, mládě jak se k matce vine, holoubky
jak se líbají, stromy k sobě sklánějí, kvítí jedno k druhému tulí; i pomněl na
domov, na matku, na otce, bratry a sestry. Začalo mu býti okolo srdce ouzko a
bolno, takže zaplakal a daleko od zámku býti si přál. Rákosí zašustilo u jeho
nohou, mezi ním viděl loďku a za ním velký modrozelený rybník. Sedl na loďku a
ta vodou houpaná nesla ho šik a šik až na druhý břeh, kde ještě nikdy nebyl.
Přešel zelenou dubinu a viděl údolí, v tom údolí pak vršek a na tom vršku
chaloupku, okolo chaloupky květoucí stromy, loubí a kvítí, z loubí ale zněl
zpěv slavičí. I šel blíž a blíže, nehledě, kde cesta vede, kráčel přes všecko,
až byl u chaloupky. Tam seděla Viola pod zeleným loubím a předla, u ní orel a
na jejím rameně slavík. Mladoň nemohl zraky odvrátit od ní, neboť byla
překrásná. Vzrůst její byl štíhlý jak palma, tvář bílá růžově prokvítala jako
ranní červánek, pleť byla hlaďounká jak hranostaj, vlasy se jí vinily po šíji
jako klasy zralé pšenice, ústa byly dvě šňůrky zralých lesních jahod. Ale oči,
k čemu měl Mladoň ty oči přirovnat? Vždyť se ještě do nich nepodíval. Chvíli
Violka ani mládence nepozorovala, až když slavík umlknul a na něho se ohlídl,
tu i ona oči pozvedla a zrak utkvěl na tváři krásného jinocha. Jistě zabloudil
a je lačný, pomyslilo si dobré děvče a lehkým krokem, takže ani tráva pod
jejíma nohama neulehla, běžela k cizinci. Tu pohlédl do těch očí a zdálo se mu,
že se dívá do krystalového jezera, v němž se modré nebe i se sluncem září. Když
promluvila, zněl mu její hlas mnohem líbezněji než předtím zpěv slavičí.</p>

<p class=e-bookprozatext>„Mládenče, tys jistě zabloudil a chceš, bych ti cestu
ukázala, aneb žízníš a milé bylo by tobě občerstvení. Vstup pod střechu naši,
bychom tě uctili, a potom povíš, co tě sem přivedlo.“</p>

<p class=e-bookprozatext>„Ano, zabloudil jsem,“ odpověděl Mladoň; „stýskalo se
mi na světě a dobrý Bůh se nade mnou smiloval a dovedl mne do ráje k tobě. O
kýž nevede nižádná cesta z toho údolí, bych věčně u tebe zůstati musel; však
byť bych i odešel, ty zůstaneš vždy mou průvodčí hvězdou. Ústa moje chceš
občerstviti, ale duši jsi rozplamenila, a ta bude od té chvíle po tvém pohledu
práhnout jako žíznivý poutník po kapce vody.“</p>

<p class=e-bookprozatext>„Nemluv taková slova ke mně, já ti nerozumím. Jsem jen
sprosté děvče, jméno mé je Viola,“ pravila uzardělá panna a vedla Mladoně přes
práh do chaloupky.</p>

<p class=e-bookprozatext>„Všecko na tobě je spanilé, tak i jméno tvé, podobáš
se ve své skromnosti květině, jež se pod list ukrývá, ale přece hledána bývá,
jsoucí nade všecky krásnější. Ale pověz, kde otce, matku máš, kde bratry a
sestry?“ ptal se mladík, když nikoho neviděl.</p>

<p class=e-bookprozatext>„Bratrů ani sester nemám, a otec ani matka přivítat tě
nemohou, protože jazyk kletbou němým se stal. Máti má tě zpěvem vítala a viděl
jsi ji i otce již v zahradě.“</p>

<p class=e-bookprozatext>„Jen zpěv jsem slyšel, ale u tebe nikoho neviděl, leč
orla a slavíka.“</p>

<p class=e-bookprozatext>„A to právě jsou moji nešťastní rodičové,“ řekla Viola
a zaslzela.</p>

<p class=e-bookprozatext>„Kýž by mi možná bylo rodiče tvé z jejich zakletí
vysvobodit, věř, že bych rád život nasadil.“</p>

<p class=e-bookprozatext>„Tys dobrý; ale jen ode mne mohou rodiče vysvobozeni
býti. Jak a kdy, to mi posud známo není.“</p>

<p class=e-bookprozatext>Nato mu Viola vypravovala, jak po všechna ta léta
žila, a mezi vypravováním pilně pobízela, by okoušel ovoce a mléka, jež mu byla
představila.</p>

<p class=e-bookprozatext>Těžce loučil se Mladoň s pěkným údolím, ale přece
musel odejíti. „A ráda-li mne uvidíš, když opět přijdu?“ ptal se při odchodu
Violy a patřil jí do modrého oka a skrze krystalovou hladinu až do srdce. Tam
se rojily myšlénky jako družné rybičky, tiché její ctnosti ležely jako perla v
mušli a v půdě rozkládala své kořínky láska, podobajíc se růži jezerní. Proutek
se pnul vzhůru, ale květ byl ještě v poupěti. Tu řeklo něco: „Probuď se!“ a ona
hlavinku pozvedla a kalíšek otevřela. Tak procitla láska v srdci Violy, ana
nevěděla sama, že tomu tak. Když se Mladoň velmi líbě ptal, ráda-li ho uvidí,
nelhala, ale laskavě naň pohlédnouc řekla, že ano. A to slovo rozplesalo duši
jinochovu; umínil brzy zase do svého ráje se podívat, ba nejraději byl by již
více neodešel.</p>

<p class=e-bookprozatext>Přijda domů neřekl paní Burce nic o svém zjevení, ale
ta to již věděla a zuřila. Láska a outrpnost se proměnily v hněv a pomstu, a
kdyby možná, byli by Mladoň i Viola tu chvíli zahynuli. Mládenci dobíhal teprv
za tři dny dvacátý rok, a ona si ho nesměla hněvem zapudit; Viola musela dříve
na půdu její vkročit, by k ní právo měla. Ale k neštěstí se jí přece něco
podařilo. Druhý den zachtělo se Viole jíti na procházku. Orel i slavík ji
provázeli, ale ona šla zamyšlena a nepozorovala ani, že ji rodiče zdržují, by
se dále nepouštěla. Až přejdu les, myslila si, budu daleko vidět a jistě uzřím
chaloupku, kde Mladoň zůstává. Šla, šla, až bylo lesu konec, a tu viděla
rybník, luka, zahrady, zámek, od zámku ale pospíchal její miláček zrovna k
rybníku. Trhla sebou radostí a udělala tři kroky blíže; vtom však křídlo orlovo
zašumělo, který chtěl své dítě mocí odnést. Bylo již pozdě. Mlha je zahalila,
ostrý hvizd zafičel povětřím a jako dýka projel srdce Mladoňovo.</p>

<p class=e-bookprozatext>V okamžení vyjasnilo se zase, ale již neviděl u lesa
Violu, ani orla a slavíka, a chtěje přes rybník, zpozoroval teprv, že je okolo
něho neproniknutelná zeď ze zlatého rákosí. Nikudy nebylo lze projíti, neboť po
jedné straně rybníku pnula se kolmo vzhůru skála nesmírné výšky. Mladoň se
koukal, zdali by přelézti mohl, avšak poznal, že by jen ptačí let byl s to, aby
se tam dostal. Hledě pln zoufalství nahoru, viděl na nejvyšší špici růži, u ní
orla a slavíka, který velmi bolestně zpíval. Mladoň poznal ten hlas a žalostně
zvolal: „Totě matka a otec Violy, a snad i ona je tam zakleta od zlého ducha! O
kdož mi poví, jak bych je vysvobodit mohl?“</p>

<p class=e-bookprozatext>V té bolesti vrhl se pod strom a plakal. Tu slyší nad
sebou šveholení dvou vlašťovek: „Aj sestřičko milá,“ povídá ta jedna, „proč jsi
truchlivá, což ublížil někdo tvým mláďatům?“</p>

<p class=e-bookprozatext>„Moje mláďátka sedí zdrávy v teplém hnízdečku, a
neželím pro ně, nýbrž pro moji dobroditelkyni, která padla do rukou zlé
čarodějnice, bydlící tam v tom pěkném zámku.“</p>

<p class=e-bookprozatext>„Pověz pak, sestřičko, co se jí stalo a kde je tvá
dobroditelka?“ tázala se opět ta první.</p>

<p class=e-bookprozatext>„Za tímto lesem je údolí, tam vršíček a na něm
chaloupka, v té chaloupce bydlela má hospodyně. Její matka je v slavíka zakleta
a otec v orla od zlé čarodějnice, protože jí nechtěl milovat a dobrovolně u ní
zůstat, by ho mohla v dvacátém roku usmrtit a krví jeho se umýt, čímž opět
krásy a mladosti nabýti měla. Když je tak nešťastnými učinila, zůstalo po nich
děťátko, ale Bůh milý nechtěl, by zahynulo, a poslal anděla svého, by je
ostříhal a opatroval. Do patnáctého roku ji vychovával, ale potom se vrátil
zpátky do nebe. Viola byla rozumná, krásná a dobrá. Nikdy jsem pro svá mláďata
pro potravu na pole jíti nemusela, neboť každý den bylo na dvoře zrní nasypáno,
jehož se ptáčkové najedli. Pořád byla sama, až přišel včera k nám mládenec,
kterého si čarodějnice od mládí vychovala, by nevinným zůstal a ona ho v
dvacátém roku zabíti mohla. Ten si oblíbil Violu a Viola jeho. Dnes ráno, když
vyšla za les a nevědomky kročila na půdu čarodějnice, zaklela ji ta ze zlosti v
růži a vsadila na špici té skály, kdež jsou i rodiče její. Zde pod stromem sedí
ten mládenec, a kdyby věděl, že ji může vysvobodit, jistě by to učinil.“</p>

<p class=e-bookprozatext>„A řekni, jak by se to státi mohlo?“ ptala se zase
druhá.</p>

<p class=e-bookprozatext>„Ne jinak, než že by musel mladík hranici pro Burku
udělat, do její ložnice se nějak vkrást a ji do ohně hodit. Má ale Burka okolo
levé ruky hada, jenž ji dělá silnou, a kdokoliv na ni křivě sáhne, toho on
uštkne, že hned mrtev padne. Musel by dát tedy mládenec pozor a hadovi dýkou
hlavu probodnout; tím by čarodějnice seslábla a bránit se nemohla. Popel její
by pak do tohoto rybníka hodit musel a Pánbůh by mu na skálu pomohl. Jestli se
to nestane, bude mládenec třetí den mrtev a Viola zůstane na věky zaklena.“</p>

<p class=e-bookprozatext>Když takto vlašťovička své vypravování byla skončila,
uletěla s družkou svou do lesa. Mladoň, jenž každičké její slovo slyšel, všecko
bedlivě v mysli své uložil. Radostně vyskočil, koukl ještě jednou na skálu a
šel zpět do zámku. K paní Burce choval se, jako by se bylo nic nestalo, ba
lichotil jí, z čehož ona měla veliké potěšení. V soumraku nezapomněl dříví
uchystat, a když všecko ulehlo, podařilo se mu na hranici je vrovnat. Prosebným
hlasem žádal potom u ložnice, by mu paní otevřela, že jí musí něco velmi
důležitého povědít. Paní Burka dala se uchlácholit a důvěrně mu otevřela. Tu ji
vzal Mladoň za rameno, ale jedním okem koukal na levou ruku, kde se již hýbala
hadí hlava. Sotva byl Burku silněji stiskl a ze dveří táhnouti chtěl, zasyčela
ohnivá tlama, ale již měla dýku v chřtánu a ukrutně se okolo ruky čarodějnice
svíjet počala. Ta se skácela, Mladoň pojav ji do náručí, běžel na dvůr a v
okamžení hořela hranice plamenem. Když nebylo po čarodějnici než hromádka
popele, sebral ho Mladoň do nádoby a šel k rybníku. Právě vycházelo slunce,
když ho do tiché vody hodil; tu se začala voda pěnit a vzhůru vinit, jako by ho
vyvrhnout chtěla. Zlatá zeď se kácela a viny házely jednu třtinu po druhé na
břeh, až nezůstala ani jedna ve vodě. Ale hle, co se to na břehu děje, třtiny
se staví vzhůru, jedna podává druhé ruku, splítají se dohromady výše a výše, až
je z nich zlatý žebřík zakotven ve břehu, špicí položen na vrchol skály u samé
růže. Mladoň poznávaje dobrotu a moc boží, bez bázně pustí se po zlatých
špruhách nahoru a šťastně se dostane k své milence. Něžnou růži vezme za svá
ňadra, slavík mu sedne na rameno a orel sletí sám dolů. Tu se opět voda
zapěnila, vysoce vzhůru vystřikla a tisícerými perličkami všecky pokropila; tím
křtem se ale změnil orel v mladého muže, slavík v pěknou ženu a růže v krásnou
pannu, aniž co po změně zůstalo, vyjmouc dva růžové lístky, které byly utkvěly
na tváři sličné Violy. Otec a máti si padli do náručí, ale uzardělá panna měla
lehounce hlavu na prsou mládencových skloněnou, kde před chvílí co růže
spočívala. Po paprscích slunečních sestoupí dolů Violin anděl strážce a
požehnal svou milou schovanku. Když se ty dva párky poněkud vzpamatovaly,
nebylo po zlatém žebříku ani památky a rybník nebyl ohražen nepohnutelnou
zlatou zdí, nýbrž rákosí zelené jak brčál šumělo a sklánělo se k vodě.</p>

<p class=e-bookprozatext>Sedli tedy všickni čtyři na loďku a plouli k
chaloupce. Tam slavili Mladoň a Viola své zasnoubení a potom teprv se
odstěhovali do zámku, který Mladoňovi co dědictví připadl. Otec a matka
nechtěli se ale s lesní chaloupkou rozloučit.</p>

<p class=e-booknadpis2><a name="_Toc340849041">Tajemný pás</a></p>

<p class=e-bookprozatext>Ludomír, syn knížecí, vydal se se svým starým
vychovatelem a rádcem na cesty. Byl to jinoch mladý, udatný, šlechetný a vzor
mužské krásy. Mnohá slza ukápla při jeho odchodu z krásných očí a mnohý vzdech
vyvinul se z bílých ňader. Ludomír však neznal posud ani slast ani trpkost
lásky, rychleji než orlí let táhly myšlénky jeho do světa a oslazovaly loučení
od rodičů. Učitel jeho byl muž učený, zběhlý v tajných uměních a znal svět. On
vodil Ludomíra na uzdě jako zkušený štolba stepního bujného koníka, ale také ho
miloval jako otec.</p>

<p class=e-bookprozatext>Bylo dobře knížecímu synku pod touto dohlídkou; vidělť
velký kus světa, mnoho znamenitého, slušného i krásného. Co všecko spatřil,
bylo by dlouho povídat, ale co se mu nejvíce zalíbilo, tu nejhlavnější událost
z jeho života, tu budu vypravovat.</p>

<p class=e-bookprozatext>Jedenkráte přijeli do velkého města, kde bydlel král.
O kráse jediné dcery toho krále slyšeli naši cestovníci valný kus cesty, a
Ludomír byl tuze žádostiv jejího pohledu. Šedivý rádce ale zakroutil hlavou a
neradil jíti ke dvoru. Při jeho radě zůstalo. Ubytovali se v hostinci a nikdo
je nepozoroval, jelikož jen s jedním služebníkem cestovali. Mělť starý učitel
příčinu, proč nechtěl, aby Ludomír krásnou princeznu viděl.</p>

<p class=e-bookprozatext>Princezna Kazimíra byla panna vzácné krásy, ale
podivného smýšlení, ba věru ukrutného. Její otec jí ve všem hovil, co ona
chtěla, to se stalo. První podivný nápad byl, že vydala rozkaz, kdo by se na ni
směle podíval anebo se docela usmál, ten že přijde o hlavu. Druhý rozkaz zněl,
že nesmí žádná panna, která u jejího dvora mešká, míti milého, aniž který panic
milou, a ten párek, ať to kdekoliv v celém mocnářství, který by bez věnce
zasnouben býti musel, že přijde též o hlavu.</p>

<p class=e-bookprozatext>To nebyly rozkazy ženského srdce hodné! Mladý lid ji
proklínal a jinak nenazýval než „srdce mramorové“! Kazimíra milovala svého
otce; ale to byl ten jediný muž, ostatně nesměl s ní nikdo promluvit. Rád by
byl král viděl, aby se dcera vdala, ale co byl ten rozkaz vydán, štítili se
mužští královského dvoru. Milovalať také ta princezna nádheru, a nikdo se
nesměl opovážit tak skvostný šat nositi jako ona. Za její oděv a šperk vydalo
se do roka mnoho peněz, ba kdyby to bylo život stálo, co si zamanula, to míti
musela. Kolikráte se stalo, že se přece láska na tu neb onu dvorní pannu
vyzradila, ta potom musela hned ode dvora a ještě byla vězením trestána. Tak to
bylo, když přišel Ludomír se svým učitelem do města. Starý rádce to všecko o
princezně věděl, a když Ludomír chtěl krásnou Kazimíru mermomocí vidět, tu
teprv ho varoval a všechny její nectnosti mu jmenoval. Ale panáček se nechtěl
dát na pokání.</p>

<p class=e-bookprozatext>„Milý Dobroději,“ řekl učiteli, „já vím, že se o mne
bojíš, ale věř, že již starost míti nemusíš, že se mi to mramorové srdce
zalíbí. Vidět ji ale přece musím a rád se podívám, opováží-li se dáti mi hlavu
srazit, když se na ni zasměju.“</p>

<p class=e-bookprozatext>„Nedělej to, milý synu, můžeš do velkého
nebezpečenství upadnout.“</p>

<p class=e-bookprozatext>Ale všecko napomínání starého Dobroděje bylo tenkráte
marné. Ludomír zůstal při svém. Právě slyšeli, že půjde princezna se svým
komonstvem do kostela, a té chvíle chtěl Ludomír použít a na krásnou Kazimíru
se zasmát. Než šel, musel ale na příkaz učitelův tvář zohyzdit a jako šašek se
obleknout. Dobroděj šel zamyšlen s ním až do kostela a oba zůstali u dveří
stát. Princezna se třpytila zlatem a drahými kameny tak hrdě, jako by chtěla
slunce zahanbit. Bylo po ceremoniích a komonstvo kráčelo před i za ní z
kostela. Tu se přimíchal Ludomír až blízko k princezně, směle se na ni podíval
a pustil se do smíchu. Princezna sebou trhla, obrátila se a poručila přísným,
ale líbezným hlasem vojákům: „Chopte se toho drzého odvážlivce, který se
osmělil můj rozkaz přestoupit!“</p>

<p class=e-bookprozatext>Již chtěli dva vojáci Ludomíra za rameno brát, tu
přijde starý Dobroděj, pokloní se zhluboka před Kazimírou a povídá: „Jasná
panice královská, klaním se tobě a prosím, bys ráčila milostiva býti a
odvážlivci tomu vinu prominouti, neboť je blázen. Jsemť vyslanec sousedního
krále, který člověka toho u dvora svého za šaška míti chce, kamž jej nyní
přivádím. Rač býti milostiva a nechtěj, by mé šediny s vinou do hrobu klesly!“</p>

<p class=e-bookprozatext>„Ano,“ odpověděla princezna po krátkém rozmýšlení,
„daruji smělci život, s tebou však jíti nesmí, já sama chci jej za šaška
podržeti.“</p>

<p class=e-bookprozatext>„Bůh žehnej tobě a rodu tvému za tu milost; nyní
odejdu v pokoji.“</p>

<p class=e-bookprozatext>Nato se poklonil starec před královskou pannou, šašek
se s ním rozloučil a on odešel z davu. Ludomír rozuměl svému učiteli na
pohlédnutí, a věděl již, že s ním večer mluvit bude. Žert ten se mu dobře
líbil, a proto běhal mezi komonstvem brzy sem, zase tam a svým vtipem je
vyrážel. Potom sedla Kazimíra do zlatého vozu a odjela s komonstvem a se
šaškem. Služebníci a panny nepřestali se mu smáti až do zámku a měli radost, že
ho princezna ke dvoru vzala. Když přijela Kazimíra do zámku, odebrala se k
svému otci a vypravovala mu o příhodě s bláznem. Krále to netěšilo.</p>

<p class=e-bookprozatext>„Milá dcero,“ pravil, „ty jednáš velmi nepředloženě,
což nebude-li s tím král soused spokojen?“</p>

<p class=e-bookprozatext>„Otče, tys mi nebránil vydati rozkaz, nyní nesmíš
žádné námitky dělat, když jej vyplním. Cizinci vědí dobře o zákonu, a protož i
ten odvážlivec smrtí propadl, když jej přestoupil. Dost velká bude milost má,
když mu život daruji a k mému dvoru jej přijmu.“</p>

<p class=e-bookprozatext>„A přece slyším ze všech stran reptání proti tobě a
proti mé slabosti!“</p>

<p class=e-bookprozatext>„Otče, ty to slyšíš, a nezničíš jedním slovem
ničemníky ty!’`</p>

<p class=e-bookprozatext>„Nechci je zničit, protože mluví pravdu.“</p>

<p class=e-bookprozatext>„A což dělám, že jim to protivno; že chci panenství
zachovat, že nedám vládnouti vůli mužské, ani láskou se omámit a že duše
milostí zmalátnělé okolo sebe trpět nechci? Aneb že trestám tak přísně pohled
na moji krásu?“</p>

<p class=e-bookprozatext>„Nejsou-li to samé pošetilosti? Proč nechceš býti jako
jiná žena a zavíráš srdce lásce, proč nechceš trůn svůj upevnit?“</p>

<p class=e-bookprozatext>„Já lásku a muže nenávidím, samostatně a svobodně chci
a budu panovati, a kdo jest okolo mne, nesmí se té náruživosti oddati. Běda
poddanému, který by se mému rozkazu protivil anebo mne kárati chtěl!“</p>

<p class=e-bookprozatext>Tu zazněly ze síně rolničky a král dal šaška k sobě
zavolat.</p>

<p class=e-bookprozatext>„Z které země přicházíš?“ ptal se ho, když se před ním
poklonil.</p>

<p class=e-bookprozatext>„Já jsem z té země, kde není metla nad strom a lvice
nade lva,“ odpověděl šašek.</p>

<p class=e-bookprozatext>„Jaká to řeč, blázne?“ ozvala se Kazimíra.</p>

<p class=e-bookprozatext>„Dcero, tys vzala blázna k svému dvoru, nyní si musíš
nechal pravdu i nepravdu líbit,“ odpověděl král a šašek zacinkal rolničkami, až
to vesele po síni zaznělo. Princezna ale hněvivě do svých pokojů odešla.</p>

<p class=e-bookprozatext>Posud neviděl Ludomír tvář její, ale ušlechtilý
vzrůst, libý, ač přísný hlas již ho poutal a kouzlil. Kolikráte přes celý den
vybíhal na dvůr a díval se do každé tváře, jestli by pod nějakým zakuklením
starý učitel k němu se nehlásil, ale byl již večer, a ještě nikdo nepřicházel.
Zamyšlen seděl Ludomír ve svém pokojíčku, an tu někdo neviditelný dvéře otevřel
a zavřel.</p>

<p class=e-bookprozatext>„Což mám mhu na očích, aneb jsi byl vskutku
neviditelným?“ divil se mladý kníže, vida najednou učitele před sebou státi.</p>

<p class=e-bookprozatext>„Musel jsem tenkráte svého umění a drahého daru
použíti, abych se k tobě dostal, a udělati se neviditelným,“ odpověděl
Dobroděj.</p>

<p class=e-bookprozatext>„O příteli, popřej i mně toho daru, bych, než odtud s
tebou odjedu, Kazimíru spatřil. Zlehka vloudím se do jejího pokoje, jen
okamžení popatřím na její krásnou tvář, vdechnu tiše políbení na její bílé
čelo, jako když vítr růži ovane, a potom opustím s tebou navždy zámek a zem.“</p>

<p class=e-bookprozatext>„Neklam sebe, synu milý, tvé srdce opoutáno již krásou
princezny a neopustíš více s pokojnou myslí zem tuto. Však to potřeba nekáže a
osud tvůj jest přízniv; nahlédl jsem do knihy tvého života, zpytoval jsem
hvězdu tvou a shledal, že v štěstí stojíš. Osud tvůj slove pyšné srdce
královské panny pokořiti, laskavou chotí a dobrou matkou ji učiniti, čímž i ty
získáš.“</p>

<p class=e-bookprozatext>„O mluv jen, rádce, příteli můj jediný,“ skočil mu
ohnivě do řeči Ludomír, „a víš-li možnost, jak bych srdce Kazimíry obměkčil a
její lásku získal, tedy mi to zjev a já i život svůj pro její náklonnost
milerád obětuji.“</p>

<p class=e-bookprozatext>„Pomni, synu, že má Kazimíra srdce mramorové, a kdyby
si deset životů měl a je pro ni obětoval, přece její lásku by si nezískal. Ona
musí být sama sebou trestána a ty ji pokořit musíš. Utiš se tedy a poslechni
moji radu.“</p>

<p class=e-bookprozatext>To řka položil Dobroděj na stůl skřínku velmi skvostně
pracovanou a pás bílý, zlatými znameními pošitý a pokračoval dále: „Než jsem k
tvému otci přišel, byl jsem v dalekých zemích a mnohá léta zdržoval jsem se u
jednoho daleko pro svou učenost vyhlášeného muže, který v tajných uměních
zběhlý byl a mě též ve všem vyučil, co sám uměl. Byl bych tam ještě déle
zůstal, kdyby nebyla na něho smrt přišla, proti níž líku neměl. Všecko svoje
jmění odkázal mně; mezi mnohými skvostnými dary byl mi nejužitečnější tento
pás, jímž jsem si mnohokráte již život zachránil, neboť má tu moc, když se
okolo těla otočí, že se stane člověk neviditelným. V této skříni jsou tři drahé
věci pro ženský šperk, krásy nevídané. Dej dobrý pozor, Ludomíre, zejtra až
všecko v zámku ulehne, vezmeš kladivo, jeden z těchto darů, sedneš do síně před
pokoj, kde princezna spí, a budeš klepat, až někdo vejde. To bude komorná, jež
v předpokoji u princezny spí, až uzří šperk, bude se tě ptát co s ním; ty pak
řekneš, že ho chceš roztlouci, ale půjde-li k tobě na noc, že jí ho dáš. To ona
princezně zjeví a ty potom uhlídáš, co se dále stane. Neukáže-li se ti
princezna první noc, snad ji marnost zavede druhou aneb třetí noc. Ostatní ti
povím až dále a pás ti také později svěřím. Já budu vždy tobě nablízku a
nedopustím, by si do nebezpečenství upadl; buď opatrný a přijdeš k štěstí.“</p>

<p class=e-bookprozatext>Po těch slovích Dobroděj vstal, rozloučil se s
Ludomírem, a opásav se bílým pasem, odešel z pokoje. Ludomír zůstal sám a hlava
se mu kolem točila. Den se již šeřil, hlasy na dvoře se ozývaly, tu teprv se mu
víčka sevřela. S nevolí si maloval ráno tvář a oblékal šat pro kníže neslušný,
ale osud nechtěl, aby si co kníže srdce Kazimíry dobyl, nýbrž aby ji co blázen
pokořil. Nyní teprv se podíval do skříně a oči mu přešly leskem. Ležely tam
hodinky, tenkráte veliká vzácnost, pás a diadém. Mimo to naspodu hezká hrstka
zlatých peněz. Ludomír vzal jich něco k sobě, zavřel skříni a šel ke krejčímu,
by si aspoň dal krásnější šat ušít, než měl. Krejčí když viděl dukáty, rozložil
před ním celou šatnici a Ludomír si vybral bláznovský sice, ale skvostný šat,
který mu výborně slušel. Mezi dnem dala ho princezna do svých pokojů zavolat a
Ludomír viděl ji nezastřenou. O málo, že by se byl stal opravdivým bláznem, tak
ho její krása pohnula. Jaké to oči! Vskutku snáze bylo by hledět půl dne do
slunce než půl hodiny do takových očí! Mocí sebral svých pět smyslů, by úlohu
jak náleží vyvedl. Bystrým vtipem, směšnými myšlénkami, ano i zpěvem rozesmál,
obveselil a okouzlil princeznu i její komonstvo. Za těch několik hodin získal
si přízeň panny, ovšem jen co veselý šašek. Ach, taková přízeň byla jeho ohnivé
duši ničím, on toužil po lásce, po vroucí lásce; chladná její přízeň ho
snižovala. Přišla noc a pomalu se to v zámku tišilo; až všecko umlklo, tu vzal
Ludomír ze skříně hodinky, uchystané kladivo a šel zlehka po chodbách až do
síně, která byla před komnatou princezny, sedl na koberec, hodinky položil před
sebe a začal kladívkem tlouci, do hodinek ovšem ne, jen vedle nich. Princezna
ještě nespala a hned na první klepnutí dávala pozor; když se to ale několikráte
opakovalo, zavolala na komornou a poručila jí podívati se, co to za klepání.
Komorná vzala světlo a vyšla z pokoje do síně, ale couvla zpátky, když pohledla
na zem a tam světlo v diamantech, jimiž hodinky ozdobeny byly, odrážeti se
viděla.</p>

<p class=e-bookprozatext>„Co to děláš?“ ptala se, přistoupivši opět blíže k
šaškovi.</p>

<p class=e-bookprozatext>„Co to dělám? Chci ty hodinky rozbít,“ odpověděl
šašek, drže napřažené kladivo.</p>

<p class=e-bookprozatext>„Aj, tak překrásné hodinky, totě bláznovství!“ zvolala
s úžasem komorná.</p>

<p class=e-bookprozatext>„A nač mi hodinky? Nerad se dívám, jak čerstvě čas
ubíhá, proto je rozdrolím a z těch třpytících kamenů si udělám okolo hlavy
zář.“</p>

<p class=e-bookprozatext>„Brachu, lépe pochodíš s rolničkami, než aby si měl
hlavu osvícenou. Ale nyní mluv se mnou moudře, chceš-li vskutku ty hodinky
zkazit, raději je prodej; princezna je jistě koupí!“</p>

<p class=e-bookprozatext>„Mám peněz dost, nepotřebuji žádné; ale jestli se
uvolíte, vzácná panno, dnešní noc v mém pokoji se mnou přebýt, daruji vám ty
hodinky i s těmi diamanty,“ řekl šašek a po očku koukl, co bude panna říkat.</p>

<p class=e-bookprozatext>„Ty nezbedníku, jak mně takového něco můžeš navrhovat?
Kdyby nás princezna slyšela, potrestala by mne i za to, že tebe poslouchám.“</p>

<p class=e-bookprozatext>„Vždyť jsem vás, panno, nevolal, ani vás k ničemu
nenutím; rozmyslete si moje slova, deset minut ještě počkám.“</p>

<p class=e-bookprozatext>Komorná zavřela dvéře, ale vprostřed pokoji zůstala
stát a přemýšlela, co má dělat. „Nejlépe když to paní oznámím, ať sama
rozhodne.“ Šla a tiše rozhrnula záclonu, která v druhém pokoji ložnici
zakrývala. Princezna pozdvihla hlavu z hebkých podušek a dychtivě se ptala, co
to bylo za klepání. Se sklopenýma očima a zardělou tváří vypravovala komorná,
co viděla a slyšela od prvního až do posledního slova, a čekala zkroušeně na
odpověď princezninu.</p>

<p class=e-bookprozatext>„A kde vzal šašek tak skvostné hodinky?“ ptala se
tato. „Slyšela jsem, že dostal několik velmi krásných a skvostných darů od
jednoho krále, který ho velmi miloval,“ odpověděla komorná.</p>

<p class=e-bookprozatext>„Vlastně by trestu hoden byl za jeho neslušný žert,
ale odpustím mu i tenkráte. Jdi k němu a řekni, aby tobě hodinky prodal, že mu
za ně dáš peněz, co bude žádat.“</p>

<p class=e-bookprozatext>Komorná tedy na rozkaz princezny opět k šaškovi šla a
hodinky od něho kupovala, ale ten se nehnul, ani když mu komorná svěřila, že je
má vlastně pro královnu koupit, a vždy zůstával při svém prvním návrhu. Komorná
se zase do pokoje vrátila a vše princezně vyřídila.</p>

<p class=e-bookprozatext>„Ten tvrdohlavý blázen!“ rozkřikla se Kazimíra. „Dávno
již přála jsem si takový šperk, a nyní když bych ho mohla míti, nemá se moje
žádost pro pouhou rozmarnost bláznovskou vyplnit? Věru, tomu bych mnoho
prominula a dobře zaplatila, kdo by mi hodinky zaopatřil. Je pozdě, jdi na
lože, Juto, ale dříve zapověz šaškovi, ať se neopovažuje v předsíních hřmotu
tropit.“</p>

<p class=e-bookprozatext>Juta spustila záclonu a tiše odešla ven. Nevím, jestli
ji lákala milost princezny aneb šperk, ale něco z dvojího to musilo býti,
protože šla za šaškem do jeho pokoje, aby u něho noc probděla.</p>

<p class=e-bookprozatext>Ráno když se princezna probudila, vešly k ní panny, by
ji obsluhovaly. Juta byla mezi nimi, ale tvář její byla veselá a růžová jako
kdy jindy, a kdykoliv se s okem princezny, které se často bystře na ni
obrátilo, potkala, usmála se. Ranní hodina uprchla, Kazimíra byla se strojením
hotova a seděla zamyšlená v lenošce. Tu zašustí vedle ní krok, a Juta podává na
zlatém talíři skvostnou skřínku, v níž se září diamanty obsazené hodinky.</p>

<p class=e-bookprozatext>„Aj, jaká to krása!“ zvolá Kazimíra. „Tedy přece šašek
zmoudřel a od svého návrhu upustil?“ ptala se dále, nádherný šperk v ruce
přebírajíc.</p>

<p class=e-bookprozatext>„O nikoli, on zůstal při svém návrhu,“ odpověděla
Juta.</p>

<p class=e-bookprozatext>„A ty?“</p>

<p class=e-bookprozatext>„Já, nejmilostivější velitelko moje, chtěla přání
vyplnit, které včera večer Milost Vaše projevila a za něž přízeň i odpuštění
slíbeno bylo.“</p>

<p class=e-bookprozatext>„Ano, já slíbila odměnu a přízeň tomu, kdo by ten
šperk mi zaopatřil, ale ta milost nevztahovala se na tebe. Nemyslila jsem, že
by jedna z panen mých na cudnost tak dalece zapomenouti mohla. Avšak slovu
dostojím; i ty dostaneš královskou odměnu za šperk a mé odpuštění za tvou
neslušnost, ale u mého dvora déle zůstati nemůžeš. Veřejné provolání a rozkaz
přestoupiti se nesmí!“</p>

<p class=e-bookprozatext>„Pro přízeň Vaší Milosti zapomněla jsem na chvíli na
slušnost, ale rozkaz a provolání Vaší Milosti jsem nepřestoupila. Posud hodna
jsem státi mezi pannami Vaší Milosti!“ odpověděla uzardělá Juta, zarmoucena
přísností princezninou.</p>

<p class=e-bookprozatext>„Mluvíš pravdu?“ ptala se s podivením a radostí
Kazimíra, která Jutu ráda okolo sebe měla.</p>

<p class=e-bookprozatext>„Neopovážila bych se jasnému oku Vaší Milosti čeho
zatajiti; slova moje jsou pravdivá. Přišla jsem do šaškova pokoje a sedla do
sesle, kterou mi podal, nato on položil hodinky do této skřínky, postavil ji
přede mne a povídal: „Zdali, panno, v mém pokoji do dvou hodin s půlnoci
probdíte, je skřínka vaše.’ To řka sedl do druhé sesle a brzy usnul. Já pobyla
do dvou hodin, a pojavši skřínku, odešla jsem tiše z pokoje, aniž mne byl šašek
pozoroval.“</p>

<p class=e-bookprozatext>„Byla to velká opovážlivost od tebe, ale já ti
odpouštím,“ řekla na to Kazimíra a tíže jí spadla se srdce. „Nyní jdi, dej
šperk do mé klenotnice a pokladník můj ti za něj odměnu vyplatí.“</p>

<p class=e-bookprozatext>Kazimíru to těšilo, že tak lehko drahý klenot nabyla.
Celý den byla šaškovi velmi přízniva a ten byl blažen. Druhý večer vzal pás,
sedl opět do síně a potloukával. Juta tenkráte rychle vyběhla, žádostiva, co
asi bude ještě blázen chtíti. Pás nebyl tak vzácná věc, ale tak krásný
princezna neměla. Jako prvníkráte, navrhl Ludomír komorné i po druhé, půjde-li
s ním do pokoje a tam do dvou hodin s půlnoci pobdí, že bude pás její. Juta
důvěřovala v jeho bláznovství a šla, aniž byla dříve princezně se zmínila. Ale
ta slyšela také klepání, slyšela komornou vyjíti a všetečnost, jaký skvost asi
přinese, nedala jí pokojně spáti. Časně již zavolala Jutu k sobě.</p>

<p class=e-bookprozatext>„Kde jsi v noci chodila, Juto?“ ptala se zostra.</p>

<p class=e-bookprozatext>„Nejmilostivější královno!“ prosila Juta zkroušeně, ač
měla rozum z princezny. „Na kolenou za odpuštění prosím, byla jsem opět v
šaškovu pokoji do dvou hodin, ale jako včera v noci, tak i dnes stalo se to jen
z oddanosti k Vaší Milosti. Sotva jsem včera večer usnula, slyším v předsíni
klepání, a vyjdouc ven, vidím šaška, an chce kazit pás tak překrásný, že se
srdce usmívalo. Já mu chtěla zaplatit, ale on mi ten samý návrh udělal jako
včera; šla jsem s ním, a o dvou hodinách byl pás můj.“</p>

<p class=e-bookprozatext>„Nuže, odpustím ti i tenkráte, ale chraň se déle mojí
milosti nadužívat. Ukaž mi ten pás!“</p>

<p class=e-bookprozatext>Juta pás přinesla a princezně se velice líbil. Jako za
hodinky, dostala komorná i za pás velkou sumu peněz, neboť se Kazimíra nikdy a
v ničem zahanbit nedala. Ludomír věděl, že i pás princezna má, a ta její
marnost ho těšila i netěšila. S bázní skoro očekával třetí večer. Kazimíra byla
se svými pannami celý den ve svém letohrádku a šašek musil býti při ní, by jim
dlouhou chvíli krátil, což se mu vždy šťastně povedlo. Toužebně očekávaná noc
přišla, Ludomír vzal diadém, který se třpytil ve tmě jako hvězdnaté nebe, a šel
do předsíně.</p>

<p class=e-bookprozatext>Princezna ještě nespala, ale Juta, která dvě noci
probděla, velmi tvrdě usnula a neslyšela klepnutí. V závoj celá zahalená vyšla
zlehka Kazimíra ze svého pokoje a přesvědčivši se, že Juta tvrdě spí, vyšla
ven. Okamžení zůstala užasnuta nad skvostným diadémem stát, potom se sehnula k
šaškovi a šeptala přidušeným hlasem: „Nezkaz ten skvost, dej mi ho a já ti za
něj slibuji princezninu přízeň, peníze, důstojenství a ouřad, jaký chceš.“</p>

<p class=e-bookprozatext>Ludomír poznal na první pohlédnutí Kazimíru, ačkoliv
byla zahalena a hlas měnila, a odpověděl: „Peníze nepotřebuji, důstojenství ani
ouřad nechci míti jiný, než mám, neboť právě jím jsem si dobyl princezninu
přízeň, což se posud málokomu povedlo; a proto od svého návrhu neupustím.
Pojďte se mnou, vzácná panno, a skvost je váš.“</p>

<p class=e-bookprozatext>Princezna rozvážila slova komorné, a spoléhajíc na své
zakuklení a slušné bláznovství šaškovo, řekla: „Pojď.“ V okamžení kráčela vedle
Ludomíra, který byl pln blaženosti, a od nikoho neviděna přišla do jeho pokoje.</p>

<p class=e-bookprozatext>Druhý den pozorovaly komorné na princezně, že je velmi
zamyšlena. Nikoho neplísnila, nesmála se, neplakala, jen stále přemýšlela. Ba
ani svého zamilovaného šaška nechtěla vidět. Toť byl věru div, a nikdo si ho
nemohl vysvětlit, jen Juta, chytrá Juta měla zdání, co asi Kazimíru mrzí.
Nebyla spala, když se tato o dvou hodinách ze šaškova pokoje vracela, a tudy
snadno pomyslit si mohla, kde paní bděla.</p>

<p class=e-bookprozatext>Šaškovy rolničky nebylo nikde slyšeti. Seděl ve svém pokoji
a vedle něho starý Dobroděj. Jejich rozprávka byla dlouhá, a když učitel
dopověděl a svému schovanci ve všem dobrou radu dal, šel s ním ten skrze zámek,
provedl ho branou ven a kus za zahradou teprv sundal Dobroděj pás a Ludomírovi
ho odevzdal.</p>

<p class=e-bookprozatext>Od toho dne byla Kazimíra vlídnější a zvlášť laskava
byla k Jutě. Ta však milosti nadužívala a již ani veřejně lásku s jistým
panicem netajila. Ostatní panny jí tak velkého práva nepřály a žalovaly
princezně, že dává první komorná zlý příklad, an provolání a rozkaz její
přestupuje a jakoby v posměch uvádí. Tím slovem byla královská hrdost uražena a
v okamžení stala se přísnou panovkyní jako dříve. Juta ale ode dvoru
vypovězena, roztrušovala o princezně nepěkné pověsti a lid proti ní popuzovala.</p>

<p class=e-bookprozatext>Doneslo se to až do zámku. Král se zarmoutil a laskavě
dceru svou napomínal, by svou přísnost zmírnila, lásku lidu si zachovala a na
stará léta mu starost nedělala. Ale Kazimíra nedbala řečí těch, otci vše
vymluvila, a přece umínila jednati dle vlastní vůle. Za krátký čas prohlásilo
se, že Juta s panicem se zasnoubí, ale zeleného věnce že hodna není. Každý
očekával s netrpělivostí, co princezna řekne a zdali se přísný rozkaz vyplní.
Kazimíra, když to uslyšela, ulekla se velmi a nevěděla nyní, co má dělat;
přemýšlela, dlouho přemýšlela, ale zlý duch v ní zvítězil. Soud se musil
shromáždit a vinníci byli předvoláni. Přišli, ale ani soud, ani král nechtěli
nad nimi ortel smrti vyřknout. Jediná Kazimíra chtěla to mocné slovo vyslovit,
an jí v tom někdo neviditelný bránil. Známý hlas šeptal jí: „Princezno,
nepřísluší vám k smrti je odsuzovat za jich provinění. Ludomír žádá za ně o
milost.“</p>

<p class=e-bookprozatext>Princezna sklopila oči a lehký ruměnec polil jí tváře;
v okamžení však pozvedla je a pravila mírným hlasem: „Budiž tedy, já vám život
daruji, za to ale budete celý rok od sebe odloučeni.“ Lid začal reptat a Juta
hrdě před Kazimíru se postavila řkouc: „Královno, ty mne odsuzuješ a sama jsi
soudu hodna!“ Tu povstal ukrutný povyk, lid se hrnul davem k princezně a s
křikem: „Do vězení tyranku, ať umře srdce mramorové!“ obklopili bledou
královnu, navzdor poručení královu a bránění jejího komonstva. Najednou ozve se
hlas, jakoby z oblak: „Zpátky, pomatenci, panny té se nedotýkej ruka vaše,
neboť bdí nad ní Bůh, který nechce smrt hříšníka, nýbrž aby se polepšil. Ona
chybovala, a Bůh ji pokoří, ale zase pozdvihne, bude-li litovat!“</p>

<p class=e-bookprozatext>Po těch slovech viděl omámený zástup jasně skvoucího
anděla, jak princezně zlatý pás kol těla otočil a s ní zmizel. Udiveni a ve vší
pokoře odcházeli domů, a i Juta dělala si v duchu předhůzky, že křivdu své
královně udělala, nad kterou andělové bdí. Kazimíra omráčena nenadálým strachem
a vysvobozením padla do mdlob, a teprv se vzpamatovala, když ji rámě andělovo
zlehka na lenošku položilo.</p>

<p class=e-bookprozatext>„Kde jsi, můj vysvoboditeli?“ ptala se tiše. „Pověz,
jsi-li anděl, bych tě vzývala, aneb jsi-li člověk, bych tě milovala.“</p>

<p class=e-bookprozatext>V tom okamžení ležely u jejích nohou zlaté křídla,
skvoucí roucho i bílý pás, a mladík krásný v knížecím oděvu klečel před ní.
„Jsem člověk,“ pravil, „a může-li tvé srdce milost cítit, tedy miluj, a uděláš
mne šťastného.“</p>

<p class=e-bookprozatext>„Bože, ten hlas je mi povědom.“</p>

<p class=e-bookprozatext>„Ráda jsi ho poslouchala, princezno, v zpěvu i v
žertu.“ „Tys Ludomír?“</p>

<p class=e-bookprozatext>„Jsem Ludomír, syn knížecí, který, by tebe poznal,
šaškem se stal; řekni, princezno, můžeš-li tu přízeň, kterou jsi ke mně měla, v
lásku obrátit?“</p>

<p class=e-bookprozatext>Jak paprsky sluneční led rozhřejí, tak rozhřály oči
Ludomírovy srdce mramorové.</p>

<p class=e-bookprozatext>Jak dříve poddaní královnu nenáviděli, tak ji potom
milovali, a když se roznesla pověst, že si vezme krásného a šlechetného manžela,
modlili se za její štěstí.</p>

<p class=e-bookprozatext>&nbsp;</p>

<p class=e-booknadpis2><a name="_Toc340849042">O Pánubohu</a></p>

<p class=e-booknadpis3bezodstrnkovn><a name="_Toc340849043">I.</a></p>

<p class=e-bookprozatext>Za onoho času, když Pán Ježíš se svatým Petrem chodil
po „širokém světě“, všelicos se jim na cestě přihodilo. Jedenkráte přišli na
noc do jedné vesnice, kde jim nechtěl dlouho nikdo dát nocleh, až přece našli
sedláka, který se uvolil dát jim nocleh. Poručil čeledínu, aby jim ustlal do
přístodolku na slámu, a než odešli spat, ještě večeří dobrou je vyčastoval. To
se Petrovi, který se zlobil, že jim nechtěl nikdo nocleh dát, velmi líbilo a
nepřestal sedláka chváliti. „Tak chval, Petře, abys nepřechválil,“ řekl mu
Ježíš. Ráno sotva se trochu rozbřeskovalo, již se přihnala chasa do stodoly.
Petr se probudil z libého snu a mrzel se velice, že ho tak časně sedlák
zburcoval. „Hej!“ křikl sedlák, „vy tam, nocleháři, chutě vzhůru, pojďte nám
pomoct, kdo chce jíst, musí pracovat!“ Petr ani se nehýbal vida, že mistr také
tiše leží. Chasa pustila se do mlácení; když bylo třikrát dokola, povídá
sedlák: „Ha cožež necháme spát ty lenochy? Když se najedli, ať jdú pomoci. Jdi,
Jirko, ha čapni krajního po hřbetu.“ Petr ležel na kraji, dostal tedy cepem po
zádech. Ale ani nešpetl vida, že Pán Ježíš se nehýbá. „I toť to spí jako
snopy,“ řekl hospodář a zase mlátili dále. Tu šeptá Pán Ježíš Petrovi: „Petře,
přešoupni se na moje místo, kdyby sedlák přišel, abys nedostal zase ty.“ Petr
rád poslechl, bolely ho záda ještě od první rány. „I toť jsú duby,“ rozkřikl se
sedlák, „hrom kdyby jim do huší tloukl, nebudú slyšet, počkejte, teď ťuknu toho
druhého, snad ten se hne!“ Jak řekl, tak udělal. Že ležel Petr na Ježíšově
místě, dostal zase on, a to notně. Neřekl nic, ale myslel si: Je to přece hezká
věc, když člověk lecco napřed ví, může se všeličemu nemilému uhnout. Sedláka
budění již omrzelo, nechal pocestné ležet, k snídaní je ale již nevolal.
Pocestní se pěkně tiše z přístodolku vykradli. Na cestě nepřestal Petr sedláka
haněti, Ježíš mu ale zase řekl: „Petře, co chválit nemůžeš, nehaň.“</p>

<p class=e-bookprozatext>&nbsp;</p>

<p class=e-booknadpis3bezodstrnkovn><a name="_Toc340849044">II.</a></p>

<p class=e-bookprozatext>Když přišli do druhé vesnice, měli oba hlad; i povídá
Pán Ježíš: „Petře, jdi, kup mléka!“ „I ne mléka, pane, raději koupím homolky,“
žádal Petr, který rád homolky jedl.</p>

<p class=e-bookprozatext>„Má se ti stát dle vůle; zde máš peníze a kup tři
homolky.“</p>

<p class=e-bookprozatext>Petr šel do jednoho statku kupovat homolky; za chvilku
vrátil se a přinesl dvě homolky.</p>

<p class=e-bookprozatext>„Kde je třetí, Petře?“ tázal se Ježíš. „Pane,
neprodali mi více než dvě,“ ujišťoval Petr.</p>

<p class=e-bookprozatext>“Vpravdě tak, že jsi dostal než dvě?“ „Vpravdě, pane,“
jistil Petr. „Ty rád homolky, Petře, snad jsi jednu snědl, přiznej se, beztoho
patřila tobě.“ „Ne pane, ať jsem nehoden tvé lásky, když jsem homolku okusil,“
řekl Petr. Ježíš neříkal již nic, rozdělil homolky jednu sobě a jednu Petrovi,
a když jsou se posnídali, šli dále. Přišli do lesa, kde chvilku si odpočinuli;
tu povídá Ježíš Petrovi: „Petře, nemám peněz a bude nám jich třeba. Zde pod
pařezem, na němž sedíme, leží poklad. Vezmi nějaký sochor, vykol pařez a
zdvihni ho.“</p>

<p class=e-bookprozatext>Ochotně Petr učinil, jak pán poručil, a když pařez
převalil, vskutku tam poklad pozůstávající ze samých zlatých peněz ležel. I
vyzdvihl je a položil na hromádku před mistra. Ježíš peníze rozpočítav,
rozdělil na tři stejné hromádky, potom dal jednu Petrovi, jednu vzal pro sebe,
a třetí nechal ležet.</p>

<p class=e-bookprozatext>„A pro koho, pane, je ta třetí hromádka?“ ptal se Petr
zvědavě.</p>

<p class=e-bookprozatext>„Ta patří tomu, co tu třetí homolku snědl.“</p>

<p class=e-bookprozatext>Tu se Petr začervenal, sklopil oči a začal sebou
vrtět. „Pane,“ vyrazil konečně ze sebe, „přiznávám se ti, že jsem – snědl –
homolku – já. Myslil jsem si, že ji beztoho pro mne chystáš, an ty, pane, nerad
homolky jídáváš. Odpusť!“</p>

<p class=e-bookprozatext>Ježíš odpustil laskavě učedlníku svému, když zkroušeně
přisliboval, že se polepší.</p>

<p class=e-bookprozatext>Nato shrábl Petr peníze a šli dále.</p>

<p class=e-bookprozatext>&nbsp;</p>

<p class=e-booknadpis3bezodstrnkovn><a name="_Toc340849045">III.</a></p>

<p class=e-bookprozatext>Šli okolo hospody, kde tesaři muziku měli.</p>

<p class=e-bookprozatext>„Pane,“ řekl Petr, který velmi rád tancoval, „pojďme
tam.“ Pán Ježíš mu to vymlouval, řka, že jsou tam opilí a opilému že se i
Pánbůh z cesty vyhýbá. Petr ale nedal pokoje, až mu Ježíš dovolil, aby šel.
„Ale jen na chvilku,“ pravil, „a já tě zde čekati budu.“ Sedl si na dřevo,
které tam tesaři byli osekali. – Chvilku se díval Petr na tanec, poslouchal
křik a vřavu, ale potom se mu vrazila muzika do nohou, a on dlouho se
nerozmejšleje, vyhlídnul si hezké jedno děvče a chutě se pustil do tance. Tu
holku si přivedl ale jeden mladý tesař, a když viděl, že mu ji bére jiný k
tanci, mrzel se, ale vida, že to cizinec, nechtěl mu pro jednou domlouvati. Než
Petrovi se tancování zalíbilo, a tesař nemohl se holky dopídit. To mu krev
pobouřilo, žluč mu překypěla, slovo dalo slovo, a než se kdo nadál, držel se
Petr s tesařem v křížku. Kamarádi ovšem hned při tom byli, a tudy se to nemohlo
jinak státi, než že Petrovi vybili. Prv oni ho i ven vyhodili, což se mu ovšem
nelíbilo. Petr dojda k mistru svému, zvolal pln hněvu:</p>

<p class=e-bookprozatext>„O pane, kýž by v mé moci bylo, ne dřevěné, ale
železné suky bych těm hrubiánům natloukl do dřev.“ „Kdo chodí k močidlu, neujde
nádchy! Rozmysli si to, Petře, než se chceš mstít,“ řekl mírně Pán Ježíš a šel
dále. Petr všecek zamračen za ním.</p>

<p class=e-bookprozatext>&nbsp;</p>

<p class=e-booknadpis3bezodstrnkovn><a name="_Toc340849046">IV.</a></p>

<p class=e-bookprozatext>Jedenkráte šel Petr velmi zamyšlen vedle mistra svého,
až tu najednou povídá: „Pane, musí to přece krásná věc být, být Pánembohem; kýž
bych jen půl dne byl Pánembohem, pak bych zase rád byl Petrem.“ Ježíš se usmál
a povídá: „Staň se ti dle vůle, od té chvíle až do večera jsi jako Pánbůh.“</p>

<p class=e-bookprozatext>Docházeli právě k jedné vesnici, z níž vyhánělo selské
děvče stádo hus. Vyhnavši je na louku, pospíchala zase ke vsi.</p>

<p class=e-bookprozatext>„Hej děvče, což necháš ty husy samotny a nebudeš je
pást?“ ptá se Petr děvčete.</p>

<p class=e-bookprozatext>„I copak si myslíte, že by já dnes husy pásla, – vždyť
je hu nás poscení,“ odseklo děvče.</p>

<p class=e-bookprozatext>„A kdože je bude pást?“ ptá se Petr dále.</p>

<p class=e-bookprozatext>„Dnes je musí Pánbůh pást,“ odpovědělo děvče a
pospíchalo k vesnici.</p>

<p class=e-bookprozatext>„Nuž Petře, musíš pást,“ řekl Ježíš Petrovi s
usmíváním. Petr se zdráhal, vymlouval se, že to byl jen žert, ale Ježíš nedbal
na jeho vymlouvání, chtěj neb nechtěj musil pást, a Ježíš šel zatím do vesnice
na posvícení. Od té doby nikdy více nechtěl být Petr Pánembohem.</p>

<p class=e-bookprozatext>&nbsp;</p>

<p class=e-booknadpis3bezodstrnkovn><a name="_Toc340849047">V.</a></p>

<p class=e-bookprozatext>Jedenkráte šli zase skrze jednu vesnici, a tu slyšeli
z jedné chalupy veselý zpěv a píšťalu; i ptali se mimojdoucího vesničana, co se
tam slaví, a on jim pověděl, že veselka chalupníkové dcery. Řekl tedy Ježíš
Petrovi: „Pojď, Petře, vejdeme k mladým manželům, popřejeme jim štěstí a dáme
dárek do hospodářství; avšak pamatuj, Petře, kromě chleba a soli ničehož
nepřijmeme, poněvádž to jsou lidé chudí.“</p>

<p class=e-bookprozatext>Vešli tedy do stavení; hospodář je velmi upřímně
přivítal, podal jim chléb a sůl a hned museli mezi svatebčany zasednout.
Jakkoli však Ježíše nutili k jídlu, nepožil ničeho více mimo chléb. Petr, ač by
rád byl koláče jedl, také se děkoval, připomínaje si mistrův zákaz. Než ale čím
více se na ně díval, tím větší měl laskominy.</p>

<p class=e-bookprozatext>Když se mistr na chvilku ze sednice odstranil a
hospodář opět Petra pobízel, aby si jen koláč vzal a na svého soudruha nedbal,
když nechce jíst, nemoha se již přemoci, poslechl a koláčů plnou kapsu nastrkat
si nechal. Jíst si ale netroufal boje se, aby ho mistr neviděl. Ježíš
svatebčanům štědře nadělil a šli dále. Petr by byl velmi rád do koláčů se
pustil, ale před mistrem nemohl. </p>

<p class=e-bookprozatext>Vcházeli do lesa, a Petr vida, že mistr jaksi zamyšlen
kupředu kráčí, zůstával pozadu, sáhl si do kapsy pro koláč a v rychlosti si kus
ukousl. Tu se ale právě Ježíš po něm obrátil. Petr přikryl ústa dlaní, žvanec
do ní vyplivl, hodil za sebe, a když se Ježíš ptal: „Petře, co to žvýkáš,“
odpověděl: „Nic!“ – Ježíš nechal ho při tom a šel, hlavu maje jako v zamyšlení
skloněnou, dále. Petr toho opět použít chtěje, vytáhl si koláč a ukousl. Sotva
ale začal žvýkat, Ježíš se zase obrátil, a že co to žvýká, se ptal. Petr jako
předešle žvanec vytáhl, a hodě ho za sebe, řekl, že nic. – Tak to trvalo, až
Petr všechny koláče rozžvýkal a za sebe zaházel, neboť mu pozření každého
sousta Ježíš obrácením se po něm a otázkou, co žvýká, překazil.</p>

<p class=e-bookprozatext>Když poslední sousto za sebe hodil, povídá Pán Ježíš:
„Petře, vrať se a seber několik těch niců, co jsi za sebe hodil, já zde na tebe
počkám.“ – Petr vyrozuměv z těch slov, že Ježíš lež jeho prohlídl, zahanben
obrátil se do lesa. Když se vrátil, podávaje Pánu Ježíši, co v lese byl našel,
pravil: „Pane, nic jiného jsem na cestě neviděl než toto: při zemi zdálo se mi,
že to jsou žvanci, ale sbíraje jich, viděl jsem, že každý zakořeněn v zemi a že
to ne žvanec, nýbrž jakási rostlina.“</p>

<p class=e-bookprozatext>„Je to rostlina, vyrostla z božího daru, jejž jsi, ty
Petře, zaházel,“ odpověděl Ježíš. Petr prosil za odpuštění a Pán Ježíš mu
odpustil.</p>

<p class=e-bookprozatext>Pak šli dále, a když přišli do nejbližší vesnice,
vešel Pán Ježíš k jedné velmi chudé ženě a požádal ji, aby mu tu rostlinu, co
Petr sesbíral, připravila, a když nevěděla kterak, Pán Ježíš jí pověděl, že se
dělá s octem. Jídlo to, když připraveno bylo, Petrovi i ženě chutnalo, – a byly
prý to houby. Poněvádž ale vyrostly ze soust od chudého přijatých, chtěl Pán
Ježíš, aby chudým lidem užitek z nich přináležel, a proto naučil tu chudou ženu
je připravovati a pověděl jí, kde jich sbírati má, a proto se prý houby tak
velmi plemení.</p>

<p class=e-bookprozatext>Že ale Petr ustavičně žvýkaje, přece syt nebyl, proto
prý též houby nesytí.</p>

<p class=e-bookprozatext>&nbsp;</p>

<p class=e-booknadpis3bezodstrnkovn><a name="_Toc340849048">VI.</a></p>

<p class=e-bookprozatext>„Pane,“ povídal jedenkráte Petr Pánu Ježíši, když
spolu okolo města Jerusaléma se procházeli, „rád bych uměl takovou řeč, které
by málokdo rozuměl.“</p>

<p class=e-bookprozatext>„A k čemu ti taková řeč? – Dokud jsi ve vlasti,
dostačuje ti jazyk mateřský, a když dále půjdeš, postaráno bude, abys naučil se
řeči, která ti potřebná bude,“ řekl Pán Ježíš.</p>

<p class=e-bookprozatext>„Ale pane, já bych přece jen rád takovou řeč již nyní
znal, prosím tě, pověz mi, kterak bych se ji naučil?“ přál si Petr.</p>

<p class=e-bookprozatext>„Staň se ti tedy dle vůle,“ řekl Pán Ježíš, a zdvihna
hůl, uhodil ní na veliký u cesty ležící pařez řka: „Hanserl, steh auf!“</p>

<p class=e-bookprozatext>Na ta slova začal se pařez oživovat a stal se z něho
čtyrrohatý chlap.</p>

<p class=e-bookprozatext>Protahoval se, zíval, a pak vyvaliv oči na Petra, který
s největším podivením na něho hleděl, zvolal: „Was host mi ufgweckt, du
Sapprmentr, jetzt gaj he'a unci hilf mr och aufstihn!“</p>

<p class=e-bookprozatext>„No Petře, to je ta řeč, které málokdo rozumí, a to
tvůj učitel!“ řekl Ježíš.</p>

<p class=e-bookprozatext>„O pane, odpusť mi, nebuduť mít nikdy více takové
přání a spokojen budu s mým mateřským jazykem!“</p>

<p class=e-bookprozatext>Tenkráte prý ale Pán Ježíš mu neodpustil, a musel se
volky nevolky od toho chlapíka učit německy.</p>

<p class=e-bookprozatext>&nbsp;</p>

<p class=e-booknadpis3bezodstrnkovn><a name="_Toc340849049">VII.</a></p>

<p class=e-bookprozatext>Že je všude hodných i nehodných lidí, o tom se Petr,
chodě s Pánem Ježíšem, často přesvědčil. Jedenkráte přišli pozdě večer do vsi.
Pán Ježíš chtěl žádat o nocleh v nejchudší chalupě, ale Petr prosil mistra, aby
šli do některého z velkých statků, tam že bývá všeho dost, že dostanou zajistě
dobrou večeři a nocleh. Pán Ježíš Petrovi nebránil, řka mu, aby šel. Sám ale
zůstal před tou chudou chaloupkou sedět. Petr šel do statku, který byl ze všech
největší. „Tu bude všeho dost a dostanem dobrou večeři a nocleh,“ myslil si
Petr. Ale mýlil se. – Selka ho zhruba odbyla řkouc: „že ona nevaří pro tuláky,
aniž pro ně lože má“.</p>

<p class=e-bookprozatext>Petr se mrzel, že mu tak zmehlo, ale nedal se ještě
odstrašiti a šel do druhého statku; však i tam ho odbyli - a tak i v třetím.
Domrzelo ho to, a vrátil se s nepořízenou k mistru. „Pojď, zkusíme to zde v té
chaloupce,“ řekl mu Ježíš a oba vešli do chalupy. Zastihli ženu s dětmi právě
při večeři. Bylo viděti na všem velkou chudobu. – Petr myslil si: „Tu
nepochodíme, vždyť nemá ta vdova sama nic.“ Ale mejlil se. Když Ježíš o nocleh
a večeři prosil, odpověděla mu vdova velmi ochotně: „Chcete-li za vděk přijmout
tím, co vám podat mohu, ráda vám posloužím.“</p>

<p class=e-bookprozatext>Ježíš byl spokojen se vším a vdova hned vstala, šla
ven, a netrvalo to dlouho, přinesla jim na míse polívku. Omlouvala se, že je
polívka málo mastná, ale jakkoliv by ráda více byla omastila, že nemá více
oleje.</p>

<p class=e-bookprozatext>„Petře, počítej ty očka, co na polívce plují,“ řekl
Pán Ježíš.</p>

<p class=e-bookprozatext>Petr počítal a bylo jich výše kopy povrchního jen
počtu. Když se najedli a na lože, jež jim vdova, jak nejlepší mohla, na ponebí
ustlala, odebrati se měli, vysázel Ježíš na stůl toliktéž zlatých penězů, co na
polívce oček bylo, a všecky je ženě daroval. Ubohá vdova nevěděla kam se
radostí podít. Časně ráno šla do sousedního velkého statku koupit mléka, aby
pocestným dobré snídaní připraviti mohla, a tu selce vypravovala, jak ji pocestní
za trochu špatné polívky obdarovali, že co na ní oček bylo, tolik že zlatých
penězů dostala.</p>

<p class=e-bookprozatext>Selka ta byla lakomá. Řekla tedy ženě, aby pro ně
nevařila, že ona si je sama k snídaní pozve, že má všeho doma a že je může
snadněji dobrou polívkou poctíti než ona.</p>

<p class=e-bookprozatext>Žena odpověděla jí, že to pocestným vyřídí, budou-li
chtít přijíti. Když to žena doma Petrovi a Pánu Ježíši povídala, řekl Pán
Ježíš, že půjdou.</p>

<p class=e-bookprozatext>Šli, provázení díkůčiněním chudé vdovy.</p>

<p class=e-bookprozatext>Bohatá selka připravila jim polívku velmi dobrou a tak
ji omastila, že nebylo pro olej vidět polívku. „Když zaplatili špatnou polívku
tak dobře, kterak mi tu dobrou zaplatějí,“ myslila si. — Pán Ježíš neporoučel
ale Petrovi počítat očka — nebylo také co počítat, bylo jedno jen oko přes
celou mísu. — „Ale pane,“ řekl Petr, „ta selka by zasloužila, abys za její
zdvořilost se jí odměnil a za tu dobrou polívku. Ta včerejší nebyla tak dobrá.“
— „Petře, mně chutnala lépe než tato; chudá vdova omastila ji poslední kapkou
oleje a dala ji s upřímností, nečekajíc žádné odměny. Tato dává ze zisku, a
proto odměny nezasluhuje. Jen kdo rád ze svého udělí, toho Pánbůh nadělí,“ —
řekl Ježíš Petrovi. Ale selka také slyšela, poslouchala za dveřmi a velice ji
to mrzelo. — Když od stolu vstali, zdvořile selce poděkovali a šli dále.</p>

<p class=e-bookprozatext>&nbsp;</p>

<p class=e-booknadpis3bezodstrnkovn><a name="_Toc340849050">VIII.</a></p>

<p class=e-bookprozatext>Jedenkráte zase když chodil Ježíš s svatým Petrem po
tom „širokém údolí“, přišli na rozcestí, kde se mnoho cest křížovalo; nevěděli,
kterou se dát k nejbližší vesnici neb městečku.</p>

<p class=e-bookprozatext>„Počkej, pane, tamto vidím na poli sedláka ležet,
zeptám se ho a on poví, kudy bychom se dali,“ řekl Petr; a jak řekl, tak
udělal.</p>

<p class=e-bookprozatext>Muž ten ležel na břichu a hovil si.</p>

<p class=e-bookprozatext>Když se ho Petr ptal, nedal mu po dvakrát ani
odpovědi, po třetí zdvihl líně nohu řka: „Tamtudy!“ — a více se ani nehnul.</p>

<p class=e-bookprozatext>„Pane, takového lenocha a nezdvořáka jsem jaktěživ
neviděl, jako tento muž!“ zvěstoval Petr Pánu Ježíši a povídá, kterak ho sedlák
odbyl. Šli tedy nazdařbůh.</p>

<p class=e-bookprozatext>O kousek dále potkali mladé děvče, která nesouc na
hlavě džbán, lehkým krokem jako laňka cestou si kráčela.</p>

<p class=e-bookprozatext>I zeptal se jí Pán Ježíš, dobře-liž ke vsi tu jdou?</p>

<p class=e-bookprozatext>„Dobře, dobře, tamto se dejte vlevo — ale já raději
půjdu s vámi ten kousek cesty a ukážu vám, abyste si nezašli,“ ochotně řeklo
přívětivé děvče, a obrátíc se, šla s nimi kus cesty nazpět, až uviděli ves, pak
vlídně pozdravila, pospíchajíc, kam dříve zaměřeno měla.</p>

<p class=e-bookprozatext>To se Petrovi náramně líbilo; i řekl Pánu Ježíši:
„Pane, měl bys tomuto děvčeti za jeho zdvořilost nějakou milost udělit!“</p>

<p class=e-bookprozatext>„Dáme ji tomu lenochu!“ řekl Ježíš.</p>

<p class=e-bookprozatext>„To by jí věčná škoda bylo,“ skoro se rozkřikl Petr,
„pomysli, pane, takový nezdvořilý chlap, a ona taková přívětivá, obratná
děvčice, to by se k sobě nehodili.“</p>

<p class=e-bookprozatext>„Právě, Petře; — ona má až dost, čeho se jemu
nedostává. Kdyby měl ženu, jako je sám, shnili by oba, ale tato ho napraví a
dobře se potom jí s ním povede.“</p>

<p class=e-bookprozatext>Petr musel dáti mistru za pravdu, ale líto mu bylo
čiperného děvčete, že se dostati má lenochu.</p>

<p class=e-bookprozatext>&nbsp;</p>

<p class=e-booknadpis3bezodstrnkovn><a name="_Toc340849051">IX.</a></p>

<p class=e-bookprozatext>Jednou zase šel Pán Ježíš s Petrem navštívit Martu, k
níž se začasté s učedlníky svými scházel. — Když šli po ulicích města
Jerusaléma, potkali děvče, chudobně sice, ale čistě ošacené. Petr si jí hrubě
ani nevšiml, ale když zašla, pravil Ježíš: „Hodná to panna!“</p>

<p class=e-bookprozatext>O kus dále potkali zase děvče v drahých šatech
přistrojené. — Když zašla, povídá Petr: „To je pěkná panna!“ — Ježíš mlčel.</p>

<p class=e-bookprozatext>„Ale pane, když šlo prve to děvče chatrně přistrojené
mimo, pochválil jsi ji, a toto děvče zdá se, že se ti nelíbí, proč?”</p>

<p class=e-bookprozatext>„Podíval jsi těm pannám se na nohy, Petře?“
„Nepodíval, pane!“</p>

<p class=e-bookprozatext>„Kdybys tak byl učinil jako já, byl bys viděl, že ta
panna chatrně přistrojená nohy umyté měla, bílé jako z alabastru, – z čehož
patrno, že je to děvče správné, hodné. – Druhá naopak měla šat drahý, ale nohy
nečisté, z čeho vidět, že sama na sebe nedbá – a tudy ani pěknou slouti nemůž.
– Petře, ne vše krása, co se líčí, pamatuj si to!“</p>

<p class=e-bookprozatext>Vešli k Martě. Marta s radostí je uvítala a uvedla do
síně, kde několik učedlníků shromážděno bylo a stůl pokryt, na nějž starostlivá
hospodyně jídla a pití k uctění svých milých hostů přinášela. – Přišla také
sestra její Maří Magdalena, ale ta dle svého obyčeje, posadivši se na nízký
stolec k nohoum Ježíšovým, poslouchala tiše poučné rozpravy drahého mistra
svého, ničehož mimo něho si nevšímajíc. – Petr na ni hleděl a dlouho na ni
hleděl, až pak k mistru se obrátiv, mu šeptal všecek nadšen: „Pane, ta Máří je
krásná žena, viďže?“</p>

<p class=e-bookprozatext>„Petře, zapíme to!“ (od toho prý pochází pořekadlo,
když chce kdo něco zamluvit, že řekne: Zapíme to, Petře!) – odpověděl mu Ježíš,
a oba zdvíhnuvše poháry, ťukli si – a zapili to.</p>

<p class=e-bookprozatext>&nbsp;</p>

<p class=e-booknadpis3bezodstrnkovn><a name="_Toc340849052">X.</a></p>

<p class=e-bookprozatext>Jedenkráte zase šel Pán Ježíš skrze vesnici, a tu
viděl starého žebráčka plakajícího vycházet ze vrat velkého statku.</p>

<p class=e-bookprozatext>„Proč pláčeš, stařečku?“ ptá se ho Pán Ježíš.</p>

<p class=e-bookprozatext>„Oh pane, hlad mám, ha nemohu se kúska chleba
doprosiť. – Všade mají selky práci v konopí, každá mne odbývá, že nemá kdy, ha
žádná nechce si vzít tulik času, co potřeba zdrobet chleba hukrojiť,“ naříkal
si žebrák.</p>

<p class=e-bookprozatext>Ježíš řekl mu, aby posečkal, a sám vešel do statku,
odkudž byl dříve žebrák vyšel. – Selka byla se služkami zaměstnána svazováním
konopí, jež do močidla chystaly. – Pán Ježíš prosil ji o kousek chleba. – „I
totě se s vámi pytel roztrh – jeden za druhým! – Jdite, jdite – nemám kdy vám
slúžiť!“ osopila se na něho selka, a když Ježíš přece prosil, a že jí to Pánbůh
nadělí, co chudému žebráku dá, tu se rozkříkla zlostně: „Nepotřebuju vaše
klábosení, nic nedostanete – kvůli vám se od práce zdržovat nebudu.“</p>

<p class=e-bookprozatext>Ježíš odešel z toho statku a vešel do druhého, kde se
mu lépe nedařilo. – Tak i ve všech ostatních ho selky odbyly. – I řekl Ježíš
selce, již naposled byl prosil:</p>

<p class=e-bookprozatext>„Pamatujte, budoucně budete mít při konopí za trest z
jedné práce dvě.“ – Po těch slovích odešel ze vsi, vezma si žebráčka s sebou.</p>

<p class=e-bookprozatext>Od té doby prý to je, že se musí konopí na dvojí trhat
– paskonné dříve a hlavatec později.</p>

<p class=e-bookprozatext>Pohádky tyto jsou všechny z okolí domažlického, tak jak
je lid povídá; to jmenovitě „Jak se Petr učil německy“ pochází z České Kubice,
vesnice to na samých bavorských hranicích za Klenčem.</p>

<p class=e-booknadpis2><a name="_Toc340849053">Viktorka</a></p>

<p class=e-bookprozatext>V jedné vesnici bydlela vdova, jménem Fialová. Domek
její byl čistý, bílý a spořádán kolkolem, že se mu žádný jiný ve vsi
nevyrovnal. Před okny rostla mladá košatá vrba. Ač ty útlé proutky skoro celá
okna zastiňovaly, přece se jich nikdy nůž nedotkl; jak rostly, tak rostly. Na
jaře mívali chlapci laskomínky na ty štíhlé proutky a zdálo se jim, že by z
nich byly zvláštní píšťalky. Avšak přece ani jeden z chlapců nedovolil si který
uříznout, by dobrou vdovu nerozhněval; jen jedenkráte prý si jeden smělý
chlapec na vrbu vylezl, ale když řízl do proutku, slyšel bolestné vzdechnutí a
cítil, jak se celá vrba zachvěla. Hrůza ho obešla, a když pověděl o tom divu
ostatním, báli se, a nižádný více vrbě neublížil. — Kdo šel vesnicí, s libostí
povšimnul si bílého domku, ale s podivením se zastavil, jestli se mu objevila
Viktorka, dcera vdovy Fialové, okrasa a chlouba to celé vesnice. Bylo to ale
také děvče tak krásné, spanilé, že nemožno vypsat; kdo ji viděl v kole
ostatních děvčat, nejinak se mu zdálo, než že vidí ušlechtilou vzácnou květinu
v kytici polních kvítků. Tak jak druhá děvčata byla i ona celičký den na božím
slunci, a přece zůstala pleť její bílá jak peří labutino; jak ony pracovala i
ona v poli, a přece obdivovali se chlapci, že má ruce měkké jak aksamit. Všecko
na tom děvčeti bylo ku podivu krásné; a nejen krásná, i dobrá byla, přívětivá,
tichá, laskavá ke každému. Nebylo nikoho v celé vsi, kdo by říci mohl:
„Viktorka mi ukřivdila,“ aneb: „Viktorka mi neprokázala nic dobrého.“ — Muži,
ženy, staří, mladí, všickni ji milovali! — Každá matka byla by ji ráda co dceru
do domu přijala, ale přání své jí vyjevit žádná si netroufala; každý z mladíků
byl by pro ni duši dal, a lásku svou vyjevit jí žádný se neopovážil. —
Přišla-li někdy pobavit se s nimi v kole, hádali se vespolek o přednost
zaprosit ji k tanci, nedovolil si však ani jediný upřímně v náruč ji pojmout
aneb dokonce políbit, což s druhými děvčaty bez ostychu si dovolovali.</p>

<p class=e-bookprozatext>I děvčata, ač ji milovaly co svoji nejmilejší družku,
přece se k ní chovaly vždy uctivěji a říkaly často mezi sebou: „To Bůh ví, jak
to je, naše je, a přece jako by mezi nás nepatřila.“ — Přišla-li Viktorka do
přástvy, zaradovali se všickni; věděli, že bude povídat a zpívat, a ona uměla
nejkrásnějších a nejrozmanitějších pohádek a písní, nikdo neznal podobných.
Když jí ty rozmanité zvuky tak lahodně z úst plynuly, ptávali se s podivením
jeden druhého, kdo ji as tomu učil! — „Nedivte se,“ říkaly staré zkušené
babičky, „Viktorka je vyvolený miláček boží.“ A ten úsudek platil.</p>

<p class=e-bookprozatext>Když byla Viktorka ještě malé děvčátko, byl jejím
nejmilejším, jejím nerozdílným spoludruhem Vítek, mladý pasák v službě matčině.
Všecky ty dětské radosti sdíleli spolu; kam šel Vítek, šla i Viktorka. Byla-li
na pastvě, pletával Vítek košíky, v čemž měl neobyčejnou šikovnost, a Viktorka
zase chystala a rovnala mu proutky; buď sbírali jahody a jiné lesní ovoce, co
právě na čase bylo; když lezl Vítek po stráních a skalinách, by trhal
nejkrásnějších květin na věnce, Viktorka zatím místo něho pásávala. Potom
pletli věnce, zpívali, povídali si a nikdy neměli dlouhé chvíle. Ale všecko má
svůj konec, tak i dětské radosti! — Vítek rostl, sílil, a matka uznávala za
dobré, by šel k některému sedláku sloužit za pacholka, an sousedka koně nedrží,
by déle u ní zůstat mohl, a pasákem drobného dobytka déle již zůstat nemůže.</p>

<p class=e-bookprozatext>Zarmoucen byl Vítek nad takovýmto výrokem, líto bylo
mu opustit dobrou hospodyni, milé děvče, ale sloužit u jiného nechtěl; řekl
matce, že nebude sloužit, že půjde do světa na zkušenou.</p>

<p class=e-bookprozatext>Matka se ulekla toho slova, plísnila ho, vymlouvala mu
to, představovala všecko zlé, co ho ve světě potkat může, on ale zůstal na svém
předsevzetí; nechala ho tedy jít. – Zaplakala Viktorka velice, když se s ní
milý Vítek loučil, to byla první její bolest; i Fialová želela dobrého věrného
hocha, zaopatřila ho na cestu mnohým potřebným a slzíc žehnala ho co vlastní
matka. Tam za vesnicí rozloučil se konečně i s matkou, a když s posledního
vršku ještě jednou zpátky se ohlídl a vrubem modré kazajky uplakané oči si byl
usušil, kráčel statně do cizého mu světa.</p>

<p class=e-bookprozatext>Nepohřešili ve vesnici nepatrného hocha; jak by ho
nebylo. Jen matka se denně zaň modlívala a Viktorka, když sama věnce vila, sama
podvečer v zahrádce pracovala, sama po lese chodívala, vzpomínala: „Kde as
Vítek ubohý po světě bloudí?“</p>

<p class=e-bookprozatext>Po roce teprv dostaly vzkázání, že se Vítek pustil na
moře podívat se dále ještě do světa šírého, dalekého; tu plakala poznovu matka,
plakala i Viktorka i Fialová, soudíc najisto, že se Vítek nenavrátí. Oželely
ho! – Od té doby uplynulo mnoho let, z malé Viktorky stala se krásná vysoká
panna, matky sestárly a mnoho se ve vesnici změnilo.</p>

<p class=e-bookprozatext>Jednoho dne podvečer seděly obě matky v zahrádce
předouce a Viktorka pozpěvujíc si zalívala květiny; tu přiklusá k zahrádce
jezdec neznámý, skočí s koně, a když ho byl u plotu uvázal, vešel do zahrádky.
„Bůh vás pozdrav, milé paní; zdaž byste popřály krátkého odpočinku a občerstvení
mně i koni mému? Jedu dlouho již a bez odpočinku nemohu dále,“ tak prosil
vlídně lahodným hlasem.</p>

<p class=e-bookprozatext>„Jakž bychom nepopřály,“ řekla ihned hospodyně,
„odpočiňte dle libosti; Viktorko, ty ucti hosta a chlapci rozkaž, ať napojí a
nakrmí koníka.“</p>

<p class=e-bookprozatext>Okamžení zahleděl se cizinec do tváře Viktorčiny,
potom sedaje vedle staré sousedky, pravil hlasem pohnutým: „Sednu si vedle vás,
matičko; mám právě tak starou matku doma, a mnoho let, co jsem ji neviděl; ani
mne nepozná.“</p>

<p class=e-bookprozatext>„Jakž by nepoznala své dítě; bože, já si myslím vždycky,
že bych svého Vítka hned poznala, kdyby se vrátil, ale toho víc už neuvidím,“
vzdychla si a oči se jí zalily.</p>

<p class=e-bookprozatext>„A což je mrtev?“</p>

<p class=e-bookprozatext>„Nevíme,“ přejala řeč Fialová. „Vítek odešel co mladý
chlapec do světa, po roce vzkázal, že jde na moře, a od té doby uplynulo mnoho
let, aniž jsme o něm čeho se dověděli. Oplakáváme ho co mrtvého.“</p>

<p class=e-bookprozatext>„O samotě žijícím zdá se čas vždy delší býti než těm,
kteří v živém víru světa žijou; kdo se potlouká brzy na zemi, brzy na moři,
tomu těžko zprávu zasílat! I mně se tak vedlo, že nemohl jsem dát o sobě vědět,
neb jsem se octnul brzy tu a zase jinde. Někdy nás bouře na moři zahnala daleko
od pravé cesty, jindy zase byli jsme zdrženi v přístavu třebas kolik měsíců,
takže jsme dlouho nepřišli k cíli žádoucímu. Na všech mých cestách provázel mne
věrný spoludruh, který se též Vítek jmenuje.“</p>

<p class=e-bookprozatext>„Bože, jestli to můj syn!“ vzdychla si stará matka.</p>

<p class=e-bookprozatext>„Povězte mi, matičko, jak vyhlížel váš Vítek?“</p>

<p class=e-bookprozatext>„Inu, ošklivý nebyl; měl jasnou tvář, červené líce,
černé oči a vlasy; tenkráte když odcházel, nebyl tuze veliký, ale já si ho vždy
jen tak představuju, i v té modré kamizolce, těch plátěnkách a kulatém
klobouce.“</p>

<p class=e-bookprozatext>„Ale od té doby se naskrze změnil, matko, a vy byste
ho tedy přece nepoznala,” řekl cizinec a blažený úsměch pohrával mu kolem rtů.</p>

<p class=e-bookprozatext>Vtom vcházela do zahrádky Viktorka se služkou, nesouce
pro hosta večeři: bílý chléb, pomazánku, med i ovoce čerstvé. Přemejšlela ještě
v komůrce, jestli by něco v špižírně bylo, co by hostu zachutnalo k
občerstvení, ale neměla tu chvíli ničehož. Než odešla z komůrky, pokročila k
okénku, z kterého bylo vidět do zahrady, ale jen okamženíčko tam postála, tak
dlouho asi, co sama sobě pošeptala: „Kdo je asi? Jeho hlas zaznívá mi v duši
jako dávno známá milá píseň – a nemohu se vzpamatovat, kde jsem ji slyšela; i
ta tvář jako by nebyla cizí, a neznám přece jemu podobného – podivno.“</p>

<p class=e-bookprozatext>Když byla potom do zahrádky vešla, urovnala krmí
úhledně na stolek a hosta k jídlu zvala; i řekl cizinec:</p>

<p class=e-bookprozatext>„S vděčností přijímám, panno, co mi podáváš; dříve
však, než se občerstvím, chci povědět vlídným hospodyním několik slov o svém
příteli Vítkovi.“</p>

<p class=e-bookprozatext>„O Vítkovi?“ zadivila se Viktorka, s radostnou tváří
pohledši na cizince.</p>

<p class=e-bookprozatext>„Přítel můj Vítek je vysoký jak já, tvář jeho žárem
slunce tak temnou stala se, jak moje; šat nosí podobný mému. Říkával mi, že
sloužil za pastýře u jedné velmi dobré hospodyně, a s potěšením vzpomínal na
její malou dcerušku.“ Pozorně poslouchaly ženy a Viktorce ozářil vyšší růměnec
bělostnou tvář. – „Rádi poslouchali lodníci podvečer jeho pastýřské písně, buď
když zpíval, buď když na pastýřskou píšťalu pískal; píšťalu tu mi dal, a já
znám několik jeho písní, co on pískával; poslechněte.“</p>

<p class=e-bookprozatext>To řka přiložil píšťalu k ústům, a pohlédna temným
okem na Viktorku, začal pastýřskou. Sotva zazněly ty táhlé vábivé zvuky,
poslouchala pozorně Viktorka, a vždy pozorněji, zpytavě chvilkami pohlídajíc do
tváře cizincovy, náhle však pokročivši k němu zvolala radostně: „Tys Vítek a
nikdo jiný!“</p>

<p class=e-bookprozatext>„Ano, jsem Vítek, ty jediná jsi mě poznala,“
přisvědčil s tváří blažeností ozářenou, podávaje jednu ruku Viktorce, druhou
objímaje radostí klesající matku. Nesnadno vypsat potěšení, jaké měly všecky
nad tímto šťastným shledáním! – Matka nemohla se nasytit pohledu na svého
statného syna; nebyl to ovšem už ten červenolící hoch v modré kazajce, jak si
ho vždy představovala, ale dospělý krásný muž, a byla s ním spokojena. I
Fialová s libostí naň pohlédala – a Viktorka? Jak by se nyní netěšila, když
byla dříve pro něho plakala! – Sousedé vraceli se z pole a to bylo už tak zvyk,
že se každý, kdo šel kolem zahrady Fialovic, vida tam hospodyni neb dceru,
zastavil na několik slov a pohovořil; tak se stalo i ten večer. Každý se
pozastavil u zeleného plotu, a jak jinak, než že se každému ihned sdělilo, kdo
je ten cizí host. Bylo vítání a pozdravování se všech stran; jeden pověděl
druhému, a než obyvatelé vesničtí ulehli, věděl každý, že se Vítek vrátil, že
je hezký, že přijel na koni, že je bohatý pán z něho, a ještě všelicos věděli,
co ani Vítek sám nevěděl. Noc se více a více schylovala a hospodyně napomínala
k odpočinku; Vítek se svou matkou odebrali se do své chaloupky a brzy bylo
ticho v bílém domku.</p>

<p class=e-bookprozatext>Každé ráno sotva se růžová záře na obloze ukázala,
zvěstujíc příchod jasné nebes královny, byla už Viktorka v zahradě, a když si
byla krásnou tvář i bílé nohy v blízkém potoce umyla, plétávala si dlouhé vlasy
v úhledné vrkoče a kvítím okrašlovala, zpívajíc s ptactvem o závod. To ráno po
příchodu Vítkově chodila jaksi zamyšlená po zahradě, ani nezpívala; divno, o
čem to přemýšlela? To by také byl asi rád Vítek věděl, neboť sotva ji z
vedlejší zahrádky zhlédl, přeskočil hbitě živý plot vedle ní. „Dobré jitro,
Viktorko, proč tak zamyšlená chodíš mezi květinami?“</p>

<p class=e-bookprozatext>„Přemejšlím, které z těch kvítků bych dnes do vlasů
utrhnout si měla; jedno krásnější než druhé, skoro mi líto trhat jich.“</p>

<p class=e-bookprozatext>„Pamatuješ se, Viktorko, když jsme spolu ještě po
lesích a polích chodívali, to vždy já sám ti hlavinku okytil. Nedopřeješ mi i
dnes té radosti?“ – Vida svolení v její tváři, trhal Vítek kvítí barev nejkrásnějších,
a když kytici hotovou měl, podal ji Viktorce. Ona kvítí srovnávala, by se v
barvách k sobě hodilo, a on okrášlil ním tmavé vrkoče její. „Krásná jsi,
krásná!“ zvolal, s rozkoší na ni pohlížeje, „a nic bych si jiného nepřál, než
aby tys byla má.“</p>

<p class=e-bookprozatext>Viktorka mlčela, neřekla tak ani tak, ale kdo umí číst
v tváři lidské, byl by řekl, že v jejích jasných očích zřejmě napsáno stálo:
„To není nemožné.“ – Vítek tomu též tak rozuměl a srdce mu zaplesalo. Nebylo
potřeba mnoho slov, by si rozuměli; blažen odešel Vítek ze zahrádky, jist
štěstí svého.</p>

<p class=e-bookprozatext>Ve vesnici bylo živo, byl právě svátek; děti si již po
návsi hrály, mladí junáci a hospodáři stáli v hromádkách a rozprávěli, když i
Vítek z chaloupky vyšel a k nim se přidružil. Mnoho se změnilo od té doby, co
opustil domov; to teprv pozoroval!</p>

<p class=e-bookprozatext>Ti, kteří byli za jeho času v spolku junáků
vzrostlých, sluli staršími hospodáři, z těch pak, co s ním zároveň rostli,
mnozí už počítali se mezi mladší hospodáře; děvčata staly se hospodyněmi. Z
oněch, které sem a tam ze stavení vybíhaly, stydlivě po očku na něho
pokukujíce, neznal žádné, a to malé pokolení, co se tam v trávě batolilo a si
hrálo, to mu bylo zcela cizí; jen z některé tváře byl by mohl uhádnout, kterého
rodu to podoba. Mnohého také ze známých nenalezl už; spali tam na vršku pod
zeleným rovem.</p>

<p class=e-bookprozatext>Poznenáhla obstoupili všickni, kde kdo byl, Vítka,
každý ho chtěl zblízka vidět, každý chtěl ho přivítat, každý měl se co ptát, i
hospodyně ze stavení k němu přicházely; jen děvčata s okytěnými hlavami
pozdaleka obdivovaly se jeho sličnosti a jeho pěknému cizímu kroji. Konečně
když byl Vítek hospodářům dost se napovídal a i svého vraníka jim provedl,
rozešli se k jídlu, to však jednohlasně tvrdili, že nebyl Vítek nadarmo ve
světě, že umí víc než chleba jíst. Odpoledne pak, když se ukázal s Viktorkou v
kole, držely ženské soud a každá chválila ho, jak umí pěkně mluvit, zpívat i
tančit a jak veselý to junák. Každý však, kdo viděl krásný párek pospolu,
tvrdil najisto, že jsou jen pro sebe zrození a že musí být svoji. – A bylo to
tak a nejinak. I matky milenců záhy poznaly, že se jich děti milujou, a když v
kratičkém čase Vítek za ženu Viktorku požádal, s radostí jim požehnání daly. –
Nebylo nikoho v celé vsi, kdo by nebyl přál zasnoubencům štěstí; i dárek každý
dle své možnosti nevěstě přinesl na důkaz lásky své! – Byla veselá svatba, a
všeho bylo v hojnosti, takže se nejen ten bohatý, ale i ten nejchudší pasáček
podělil. Všecko se to radovalo! </p>

<p class=e-bookprozatext>Nyní se chopil Vítek hospodářství; on měl peněz dost,
že mohl i v městě žít, ale Viktorka si toho nepřála a musel jí i matce její
před svatbou slíbit, že dokud budou ony žít, z bílého domku se neodstěhuje.
Slibu toho splnit nepřišlo mu za těžko, ježto Viktorku nade všecko miloval a po
rozkoších světa netoužil. I zdokonaloval, rozšiřoval a krášlil statek svůj, dle
vlastního důvtipu i dle zkušenosti mezi cizími národy nabyté, a brzy šla pověst
o jeho spořádaném hospodářství v celém kraji, a starší hospodáři přicházeli s
ním se poradit. Když nebylo polní práce, tu vyřezával pěkné všeliké domácí
nářadí, síťoval k lovení ryb sítě aneb pletl košíky vkusné, s kterými dělal
hospodyním dárky.</p>

<p class=e-bookprozatext>Již byli manželé čas spolu, když se jednou v noci –
měsíc svítil jako ve dne – Vítek probudil; s nevýslovnou rozkoší hleděl na
svoji ženu, která tíše spala, a zlehounka sehnul se, by políbil ty černé
vrkoče, které porůznu od hlavy dolů po ramenou a bílých poduškách se vinuly.
Díval se dlouho do té krásné spící tváře, ale najednou schnul se blíže, neboť
se mu zdálo, že nedýchá; s úzkostí položí ruku na srdce – vskutku; srdce nebije
– ruka studená – bez života leží milená žena, jako když spadne s jabloně květ.
– Zoufale vyskočí Vítek z postele, by tchýni k pomoci přivolal. „Nenaříkej,
synu,“ pokojila ho tato, „zajistě jen marně jsi se polekal.“</p>

<p class=e-bookprozatext>Vešli do komůrky – a hle, Viktorka byla zase obživla,
s podivením se ptajíc, co se jim bylo stalo; pln radosti sevřel ji Vítek v
náruč a povídal, proč se byl ulekl. – „Toho se nelekej,“ řekla mu Viktorka; „já
mívám jen někdy podivné sny. Poslechni, co mi snívá: V jasných nocech zdá se mi
vždy, že slyším vábný hlas z té zelené vrby, který mne k sobě volá. Okénko se
otvírá, vrba se ke mně kloní a já musím vrhnout se do jejího náručí; ale to
není již vrba, je to paní krásy vznešené. S ní kráčím do jejího palácu k
ozářenému, zlatoskvoucímu trůnu. Vůkol něho, kam oka vzhled dosáhne, všude
jediná krásná zahrada a líbeznou vůní je vzduch naplněn. Všecko to žije, všude
rozkoš a radost! Strom sklání se k stromu, květina ku květině, i povídají si
tajné báje, a já rozumím jim. Tam z řek a pramenů, ze skal a hor vystupují víly
bělorouché, provozují tance milostné, zpívají, plesají a těmi kouzelnými zvuky
k sobě mne vábí. Rozumím jim, spěchám do jejich objetí, zpívám, raduji se s
nimi, a ta vždy mladá, jasná královna a matka naše má z nás, dětí svých,
radost. Když musím je opustit, zaznívají mi ty vábivé zvuky neustále v duši a
stýská se mi, pakli dlouho matka ta k sobě mne nevolá,“ tak dokončila Viktorka.</p>

<p class=e-bookprozatext>„Nelíbí se mi tvé sny, Viktorko; bojím se, abys na mne
v té krásné říši nezapomněla a navždy tam nezůstala,“ řekl Vítek.</p>

<p class=e-bookprozatext>„Neboj se, Vítku; jen na krátký čas bývá mi vždy
dopřáno podívat se do palácu jasné naší královny, ale musím se vždy opět
vrátit.“</p>

<p class=e-bookprozatext>Vítkovi se ty sny nicméně přece nelíbily, zvlášť když
se od té noci ještě několikrát opakovaly. Bál se o svou milenou ženu a chtěl ji
stůj co stůj zprostit tajné nad ní moci; a toho myslil, že nejspíše docílí tím,
když zelenou vrbu zničí. Nechtěl to však přece bez vědomí Viktorčina učinit,
proto když jednoho dne košíky u okna pletl, řekl Viktorce: „Ta vrba přece
příliš do okna stíní, nemám dost světla k práci – potřeba ji podtít.“</p>

<p class=e-bookprozatext>„Nikoli, Vítku,“ ozvala se prosebným hlasem Viktorka.
„Ty víš, jak milá mi ta vrba, nech ji tedy růst mně k vůli. Kdybys neuposlechl,
možná, že bys toho želel.“</p>

<p class=e-bookprozatext>„Tys dětinská, Viktorko; sadím ti jinou, ale na jiné
místo, a v krátkém čase dočkáš se, že bude krásnější, než je tato.“</p>

<p class=e-bookprozatext>Ale Viktorka nechtěla tak a prosila dojemně, by
neubližoval milému jí stromu; až jí to konečně Vítek slíbil. Ale nerad to
udělal a od té doby často byl zamyšlen; přemýšlel, jak si na jiný způsob
pomoci, ale ničeho nemohl vymysliti kromě odstranění vrby. Matka jeho vidouc,
že není syn taký, jaký bývával, ptala se ho jednou, co mu schází; Vítek mysle
si, že by snad matka, jakožto stará zkušená žena, rady nějaké věděti měla,
svěřil jí svoji bolest. „Divná to věc, synu,“ řekla na to, „ale ačkoliv já rady
a pomoci nevím, jak by si Viktorku těch snů zprostil, vím někoho jiného, kdo ti
jistě pomůže. Je to stará Virgule, co přebývá v lese; ona zná byliny, které
každý neduh zhojí, zná tajné věci všeliké, kterých náš rozum nepochopuje, a
rozumí řeči ptáků a zvířat. To je moudrá žena, a k té půjdu.“</p>

<p class=e-bookprozatext>„Nechoď, matko, nevěřím já ženám takovým, hledal jsem
rady jen u tebe, nač mi jednat s čarodějkami. Když nevíš ty rady, nechme toho,
štěstí mému to nepřekáží.“</p>

<p class=e-bookprozatext>Vítek chtěl to matce vymluvit, bál se, by nebylo o tom
dlouhých pověstí; ale matka nedala si říci, měla za to, že bude nejmoudřeji,
když přece jen k staré Virgule do lesa zajde. A to také učinila; neřekla nikomu
slova a zašla do lesa, kde moudrá žena v tmavém háji bydlela v domku, do
kterého nikdo přistoupiti nesměl.</p>

<p class=e-bookprozatext>Když ji byla stará matka zavolala, přišla, a
vyslyševši její žádost, odešla na chvilku do háje; když opět vyšla, řekla staré
matce: „Vyřiď svému synu, že jeho žena s zelenou vrbou srostlá, a jestli vrbu
podtne, že zničí i život ženy své.“ Tak řekla a odešla.</p>

<p class=e-bookprozatext>Matka celá omámená nad tímto výrokem odešla domů, a
jakmile s Vítkem o samotě byla, pověděla mu, co byla slyšela. Hněvivě řekl
Vítek: „Lež to, nevěřím čarodějce, a neuposlechnu její rady.“ Matka domlouvala,
prosila, ale to bylo darmo.</p>

<p class=e-bookprozatext>Myšlénka, by zelenou vrbu přece jen odstranil,
ustavičně Vítka pronásledovala; a když se již k výkonu chystal, zazněla mu v
uších slova staré Virguly, a na Viktorku pohlédna, nemohl toho učinit. Ale
neměl pokoje. – Jednoho rána, když byla Viktorka v noci zase tak bez známky
života ležela, rozhodl se, odhodlaně vzal ostrou sekeru do ruky, šel k vrbě,
rozpřáhl se a jedním rázem rozťal zelenou vrbu. V tom okamžení bolestné
vykřiknutí projelo mu duší; odhodil sekeru, uleknut pospíchá domů – hle, stará
z lesa mluvila pravdu! V náručí matčině ležela milená jeho Viktorka mrtvá.
Ostrá sekera zničila jedním rázem život zelené vrby a sličné Viktorky. Vítek
zulíbal bledé její líce a hořce zaplakal; pak dal sbohem naříkajícím matkám, v
zoufalosti vyšvihnul se na svého bujného vraníka a zmizel z vesnice. – Nikdo
více ho nespatřil.</p>

<p class=e-booknadpis2><a name="_Toc340849054">Lesní ženka</a></p>

<p class=e-bookprozatext>Bětuška byla mladičké děvče; matka její byla vdova a
neměla svého jmění více než roztrhanou chaloupku a dvě kozy, ale Bětuška byla
přece vždycky veselá. – Od jara do jeseni pásávala kozy u březiny. – Vždy, když
šla z domu, dala jí matka do mošinky krajíček chleba a vřetánko přikazujíc, ať
je plné. Poněvadž kužele neměla, otočila jí len okolo hlavy. Bětuška vzala
mošinku a vesele cestou zpívajíc poskakovala za kozami k březině. – Když tam
přišly, šly kozy po pastvě, Bětuška sedla pod strom, levou rukou tahala s
hlavy, za kužel jí sloužící, vlákna a pravou spouštěla vřetánko, že jen tak po zemi
frčelo. A přitom si zpívala, až se les rozléhal; kozulenky se pásly. – Když
ukazovalo slunce na poledne, odložila vřetánko, zavolala na kozy, a davši jim
po soustu chleba, aby jí nezaběhly, zaskočila si do lesa pro trochu jahod neb
jiného lesního ovoce, jakéž právě na čase bylo, – by pamlsek měla k chlebu.
Když se najedla, poskočila si, ruce založila a zpívajíc tancovala. – Slunéčko
se skrze zelení stromů na ni smálo a kozičky hovíce si v trávě myslily si: To
máme veselou pastušku! – Po tanci zase pilně předla, a večír když domů
přihnala, nikdy od matky lana nebývala, že vřetánko prázdné. </p>

<p class=e-bookprozatext>Jedenkráte, když dle obyčeje v pravé poledne po
skrovném obědě k tanci se chystá – tu, kde se vezme, tu se vezme – stojí před
ní překrásná panna. – Roucho má bílé, tenounké jak pavučinka, od hlavy k pasu
jí splývají vlasy zlaté barvy a na hlavě má věnec z lesních květin. – Bětuška
ztrnula. – Panna se na ni usmála a povídá líbezným hlasem: „Bětuško, ráda
tancuješ?“</p>

<p class=e-bookprozatext>Když panna tak pěkně na ni promluvila, Bětušku strach
opustil; odpověděla: „Oh, já bych celý den tancovala!“</p>

<p class=e-bookprozatext>„Pojď tedy, zatancujem si spolu; já tě naučím!“ tak
řekla panna, sukni si po boku vykasala, Bětušku obejmula a začala s ní
tancovat. Jak se v kolo pustily, tu se jim ozvala nad hlavami tak líbezná
hudba, že se Bětušce srdce v těle rozehrálo. Hudebníci seděli na březových
větvích, v černých, popelavých, hnědých i měnivých fráčkách. Byl to sbor
vybraných hudebníků, co se na pokynutí krásné panny sešel: slavíci,
skřivánkové, pěnkavy, stehlíci, zvonkové, drozdové, kosové i sedmihlásek velice
umělý. – Líčka Bětušce hořela, oči jí svítily, zapomněla na úkol i na kozy, jen
se dívala na svoji družku, která se před ní, okolo ní v nejluznějších pohybech
otáčela, a tak lehounko, že se travička pod její útlou nožkou ani nesklonila. –
Tancovaly od poledne do večera, a Bětušce nohy neustály, aniž ji zabolely! – Tu
krásná panna zastavila krok, hudba umlkla – jak přišla, tak zmizela. – Bětuška
se ohlédla, slunéčko zacházelo za les; – i spráskla ruce nad hlavou, a nahmatavši
nespředený len, vzpomněla na vřetánko v trávě položené, že není plné. – Sundala
len s hlavy, i s vřetánkem do mošinky uložila, a kozy přivolavši, hnala domů.
Nezpívala cestou, ale trpké výčitky si dělala, že se dala té krásné panně
omámit, a umínila si, kdyby se jí to mělo ještě jednou stát, aby panna k ní
přišla, že ji už neposlechne. – Kozičky neslyšíce veselý zpěv za sebou,
ohlížely se, zdali to za nimi jde jejich vlastní pastuška. – I matka se divila
a dcerky se ptala, zdali chorá, že nezpívá. „I ne matičko, nejsem chorá, ale že
mně již od samého zpěvu v hrdle vyschlo, proto nezpívám,“ — vymluvila se
Bětuška a šla uschovat vřetánko i len nespředený. Vědouc, že matka hned přízi
nesmotává, chtěla druhý den vynahradit, co první den promeškala, a proto se matce
nezmínila ani slovem o krásné panně. -</p>

<p class=e-bookprozatext>Druhý den jak obyčejně hnala Bětuška zase kozy k
březině - a už si zase vesele zpívala. Přihnala k březině, kozičky se začaly
pást a ona sednouc pod strom začala pilně příst a přitom si zpívat, neboť při
zpěvu práce lépe od ruky odpadá. - Slunce ukazovalo na poledne. Bětuška dala
kozičkám po kousku chleba, odběhla si pro jahody, a vrátivši se, začala obědvat
a s kozičkami rozprávět. -“Ach moje kozulenky, dnes nesmím tancovat,“ vzdychla
si, když po obědě drobty z klínu do ruky shrabala a na kámen položila, by si je
ptáčkové odnesli. „A proč bys nesměla?“ ozval se tu líbezný hlas, a krásná
panna stála před ní, jako by s oblak byla spadla. Bětuška se ulekla ještě víc
než po prvé a oči zamhouřila, aby ani pannu neviděla; když ale panna ještě
jednou otázku opakovala, ostýchavě odpověděla: „Ach odpusťte, krásná paní, já
nemohu s vámi tancovat, protože bych zase úkol nenapředla a matka by mně lála.
Dnes než slunce zajde, musím dohonit, co jsem včera zmeškala.“ „Pojď jen tancovat,
než slunce zajde, pomoc se ti najde!“ řekla panna, sukni vykasala, Bětušku
obejmula, v březových větvích sedící hudebníci spustili a tanečnice daly se do
kola. A ještě luzněji krásná panna tancovala, Bětuška mohla na ní oči nechat,
zapomněla na kozy i na úkol. Tu ustala noha tanečnice, hudba umlkla, slunce
bylo na sklonku. Bětuška spráskla ruce nad hlavou, kde obtočen byl nespředený
len, a dala se do pláče. Krásná panna sáhla jí na hlavu, len smekla, otočila
okolo kmenu tenké břízy, uchopila vřetánko a začala příst. Vřetánko jen tak po
zemi frčelo a vůčihledě rostlo, a než slunce zašlo za les, byl len všechen
spředen, i ten, jejž Bětuška před tím dnem nespředla. Plný potáč dávajíc
děvčeti do ruky, promluvila krásná panna: „Motej a nereptej, pamatuj si moje
slova: motej a nereptej.“ Po těch slovích zmizela, jako by se byla pod ní zem
slehla. Bětuška byla spokojena a myslila si cestou: Když je tak hodná, to budu
s ní zase tancovat, jestli ještě přijde. Zpívala si zase, aby kozičky veseleji
kráčely. Matka ji ale mrzutě přivítala, chtěvši mezi dnem přízi smotat, viděla,
že je vřeteno neplné, a proto byla na dceru nevrlá. „Což jsi včera dělala, žes
nenapředla úkol?“ domlouvala jí. „Odpusťte, matko, trochu jsem si tancovala,“
řekla Bětuška zkroušeně, a ukazujíc matce vřetánko, dodala: „Dnes je zato
přeplné.“ Matka umlkla, šla si kozy podojit a Bětuška vřetánko uložila. Chtěla
matce příhodu svoji povědít, ale myslila si zase: Ne, až jestli ještě jednou
přijde, pak se jí zeptám, co je, a matce povím. Tak si umyslila a mlčela.</p>

<p class=e-bookprozatext>Třetí ráno jak obyčejně hnala kozy k březině; kozy
začaly se pást a Bětuška sednouc pod strom začala zpívat a příst. - Slunce
ukazovalo na poledne, Bětuška odložila vřetánko do trávy, dala kozkám po soustu
chleba, nasbírala jahod, naobědvala se a drobty dávajíc ptákům vesele pravila:
„Moje kozulenky, dnes vám zatancuju!“ - Poskočila, založila ruce a již chtěla
zkoušet, zdali dokáže tak slušně tančit jako krásná panna, tu ona sama před ní
stála. „Spolu půjdem, spolu,“ pravila k Bětušce s usmáním, uchopila ji, a v tom
okamžení hudba nad hlavami jim zazněla a panny letným skokem v kole kroužily.
Bětuška zapomněla zase na vřetánko i kozy, nic neviděla než krásnou pannu,
jejíž tělo jak proutek vrbový na vše strany se prohýbalo, nic neslyšela než hudbu
líbeznou, podle níž jí nohy samy skákaly. - Tancovaly od poledne do večera. -
Tu panna ustala - hudba umlkla. Bětuška se ohlídla, slunce bylo za lesem. S
pláčem spráskla ruce nad hlavou, a obrátíc se po neplném vřetánku, naříkala, co
jí matka řekne. – „Dej mi tvoji mošinku, já ti vynahradím, co jsi dnes
promeškala!“ řekla krásná panna. Bětuška jí mošinku podala a panna na okamžik
udělala se neviditelnou, pak ale Bětušce mošinku vrátila se slovy: „Ne teď,
doma na to hled!“ a zmizela, jako by ji vítr odvál. – Bětuška se bála hned do
mošinky kouknout, ale na půl cestě jí to přece nedalo; mošinka byla tak lehká,
jako by pranic v ní nebylo, musela se podívat, jestli ji panna neošidila. – Jak
se lekla, když viděla, že je mošinka plna – březového listí! – Tu se teprv
pustila do žalostného pláče, dělajíc si výčitky, že byla lehkověrná. V zlosti
vyhodila přehršli listí ven a chtěla mošinku vyklopit, ale pak si myslila:
Podestelu to kozičkám, a nechala listí v mošince. Bála se skoro domů jít. –
Kozulenky nemohly zase svoji pastušku poznat. – Matka čekala na prahu plna
úzkosti. – „Probůh, jakýs to potáč příze mi včera domů přineslo, děvče?“ bylo
první její slovo. – „Pročež?“ úzkostlivě se ptá Bětuška. – „Když‘s odešla ráno,
jdu motat; motám, motám, potáč ustavičně plný – jedno předeno, dvě, tři
předena, – potáč plný! – Ký zlý duch to předl! rozzlobím se – a v tom okamžení
příze s vřetánka zmizne – jak by ji sfoukl. – Pověz mi pak, co je to?“ – Tu
Bětuška se přiznala a začala o krásné panně vypravovat. – „To byla lesní
ženka!“ zvolala matka v ustrnutí. „Okolo poledne a půlnoci ony svoje rejdy
provádějí. – S děvčaty mají slitování a mnohdy je i bohatě obdarují. Že pak jsi
mi to neřekla, kdybych byla nereptala, mohla jsem mít příze plnou sednici.“ –
Tu si vzpomněla Bětuška na mošinku a napadlo jí, že by snad přece něco mohlo
pod tím listím být. – Vyndá vřetánko i len nespředený, nahlídne – ještě jednou
a – „Podivte se, matko!“ vzkřikne. – Matka nahlídne a spráskne ruce. – Březové
listí obrátilo se v zlato! – „Ona mi kázala: Ne teď, doma na to hleď, ale já
neposlechla!“ hněvala se Bětuška sama na sebe. – „Štěstí, že jsi nevyklopila
celou mošinku!“ mínila matka; – ráno šla sama podívat se na místo, kde Bětuška
přehršli listí vyhodila, ale na cestě leželo jen svěží březové listí. – Než
bohatství, co Bětuška domů si přinesla, i beztoho bylo dosti velké. – Matka
koupila statek, měly mnoho dobytka – Bětuška měla krásné šaty, nemusela kozy
pást, – ale cokoliv měla, jakkoli byla veselá a šťastná, přece jí nic takovou
rozkoš nepůsobilo jako tanec s – „lesní ženkou“. Často si do březiny zašla,
vábilo ji to tam, přála si, aby krásnou pannu spatřila, – ale nikdy více ji
nespatřila.</p>

<p class=e-booknadpis2><a name="_Toc340849055">O Smolíčkovi</a></p>

<p class=ebookpodpis>(Pohádka z okolí domažlického,</p>

<p class=ebookpodpis>již obyčejně matky neb chůvy dětem povídají.)</p>

<p class=e-bookprozatext>&nbsp;</p>

<p class=e-bookprozatext>Smolíček byl malý pacholíček a byl u jednoho jelena,
který měl zlaté parohy. Jelen chodíval na pastvu, a vždycky když odcházel,
přikazoval Smolíčkovi, aby zavřel a nikoho nepouštěl. Smolíček vždy měl
zavříno, a dlouho nikdo na dvéře nezaklepal. Jednoho dne ale kdosi na dvéře
zaklepal, a když se Smolíček ptal, kdo to, ozvaly se zvenčí líbezné hlásky:</p>

<p class=e-bookprozatext>&nbsp;</p>

<p class=e-bookverse>Smolíčku, pacholíčku<br>
otevři nám tvou sedničku, <br>
jen dva prstéčky tam strčíme, <br>
jen co se ohřejeme,<br>
hned zas půjdeme.</p>

<p class=e-bookprozatext>&nbsp;</p>

<p class=e-bookprozatext>Smolíček otevřít nechtěl; hlásky venku ještě líbezněji
prosily. Smolíček byl by jim rád otevřel, ale bál se jelena. Že jim neotevře,
ne a ne, a neotevřel. Když přišel jelen, povídal mu Smolíček, že někdo klepal
na dvéře, že líbezné hlásky prosily, aby jim otevřel; on však že neotevřel. –
„Dobře jsi udělal, Smolíčku, žes neotevřel, to byly jeskyňky (jezinky?). Kdybys
byl otevřel, byly by tě odnesly.“ – Smolíček byl rád. Druhý den šel zase jelen
na pastvu a Smolíček zavřel. – Tu zanedlouho ozvou se přede dveřmi ještě
líbeznější hlásky než před tím dnem:</p>

<p class=e-bookprozatext>&nbsp;</p>

<p class=e-bookverse>Smolíčku, pacholíčku, <br>
otevři nám tvou sedničku,<br>
&nbsp;jen dva... atd.</p>

<p class=e-bookprozatext>&nbsp;</p>

<p class=e-bookprozatext>Smolíček že neotevře, ač by rád byl otevřel a na
jeskyňky se podíval. Tu začaly jeskyňky přede dveřmi zimou se třást a plakat,
až to bylo Smolíčkovi líto. I pootevřel jim malilinko dvířka, co by tam mohly
dva prstejčky strčit. I děkovaly mu jeskyňky a hned strčily mezi dvéře dva
bělounké prstéčky, pak celou ruku, a huš byly v sedničce, Smolíčka uchytly a
pryč s ním utíkaly. Tu se pustil Smolíček do volání:</p>

<p class=e-bookprozatext>&nbsp;</p>

<p class=e-bookverse>Za doly, za hory, <br>
mé zlaté parohy, <br>
kde se pasou!<br>
Smolíčka,<br>
pacholíčka<br>
jeskyňky nesou.</p>

<p class=e-bookprozatext>&nbsp;</p>

<p class=e-bookprozatext>Jelen se nedaleko pásl, a jak slyšel Smolíčkův hlas,
přiběhl a jeskyňkám ho vzal. – Doma dostal prý Smolíček výlupek na pamětnou,
aby podruhé nikomu neotvíral. Smolíček si umínil, že neotevře, i kdyby jeskyňky
ještě líbezněji prosily. Kolik dní nepřišel nikdo, až zase jednoho dne ozvaly
se přede dveřmi hlásky:</p>

<p class=e-bookprozatext>&nbsp;</p>

<p class=e-bookverse>Smolíčku, pacholíčku... atd.</p>

<p class=e-bookprozatext>&nbsp;</p>

<p class=e-bookprozatext>Smolíček ale jako by je neslyšel, až když tuze zimou
se cintovaly (se třásly) a tolik prosily, aby je trošinku jen ohřejt nechal,
povídal, že jim proto neotevře, že by ho zase odnesly: „Ne, my tě neodnesem, a
kdyby, nemáš se čeho bát, u nás bysi se měl lepší než zde, všeho bysi měl
hojnost a my bychom s tebou ustavičně hrály.“</p>

<p class=e-bookprozatext>Smolíček dal se zase omluvit a pootevřel, ale jeskyňky
mžikem octnuly se v sedničce, Smolíčka uchytly, a pryč s ním utíkajíce, hrozily
mu, že ho zabijou. Smolíček volal zase: „Za doly, za hory, mé zlaté parohy...“
atd., ale tenkráte bylo darmo, jelen pásl se daleko, neslyšel ho, a jeskyňky ho
donesly až domů. Ubohý Smolíček měl se dobře – to je pravda, samými lahůdkami
ho krmily, ale jen proto, aby ztloustnul, a pak chtěly si ho zabít. Zavřely
hora žádná s ním nehrála. Když už mnoho dní u nich byl a mnoho dobrot a lahůdek
snědl, přišly jeskyňky k němu, a že aby jim ukázal malíček; když jim malíček
ukázal, řízly do něho, jestli by dost tlustý byl. Zdál se jim dost tlustý;
vzaly ho tedy, svlekly ho, položily do korýtka a nesly do pece. Smolíček byl v
hrozné úzkosti, prosil je, aby se slitovaly, ale ony nic – i pustil se milý
Smolíček do pláče a volání:</p>

<p class=e-bookprozatext>&nbsp;</p>

<p class=e-bookverse>Za doly, za hory,<br>
mé zlaté parohy,<br>
kde se pasou!<br>
Smolíčka,<br>
pacholíčka<br>
jeskyňky pryč nesou! </p>

<p class=e-bookprozatext>&nbsp;</p>

<p class=e-bookprozatext>Tu se ozvou rychlé skoky, jelen zlatoparohatý
přiběhne, Smolíčka pacholíčka nabere na parohy a pryč s ním uhání domů. – Doma
ale Smolíček dostal co proto, a plakal a slíbil, že už bude vždycky poslouchat
a že nikdy více jeskyňkám neotevře, a taky neotevřel.</p>

<p class=e-booknadpis2><a name="_Toc340849056">Pohádka o perníkové chaloupce</a></p>

<p class=e-bookprozatext>Byl jeden chudobný otec a měl dvě děti, Honzíčka a
Marušku. On chodíval do lesa dřevo kálat (porážet) a nemohl na děti pozor
dávat; proto když jim, malým dětem, matka umřela, oženil se, aby měly děti zase
matku. Ale ta druhá matka nebyla hodná, neměla ráda ani otce ani děti, a otec
měl proč naříkat. Jednou se té macoše ty děti tak zprotivily, že muži poručila,
aby je zavedl a více aby domů se nevracely; darmo se tomu muž zprotivoval děti
svoje zavést, ale žena pokoj nedala, on se jí bál, a proto se smutným srdcem
jednoho dne dětem řekl: „Vezměte si žbánečky, půjdete dnes se mnou do lesa na
jahody.“ Děti radostí skákaly, vzaly hned žbánečky a s otcem do lesa se
ubíraly. Když přišli hluboko do lesa, zavedl je otec na velké mejtiště jahod,
kde se vše jen červenalo, a řekl jim: „No, milé moje děti, tuto sbírejte si jahody,
a já tamto půjdu dříví kálat, dokud mne budete slyšet tlouci, budete vědět, že
jsem na tom místě.“ Děti dychtivě padly na jahody a otec odešel opodál,
přivázal mezi stromoví palici, která větrem pohazována do stromů tloukla, jako
když dříví kálá. Když tak děti ošálil, vrátil se domů a děti v lese nechal. –
Když měly děti plné již žbánky a dosyta se najedly, začaly myslit, aby se k
otci podívaly. – I šly tam, odkud se po chvílích udeření palice ozývalo, ale
nenašly tátu, jen jeho palice visela na stromě. „Kdepak jen náš tatínek bude,
snad šel domů a nás tu nechal,“ řekl Honzíček. – „Ale copak si to myslíš, však
on tatínek někde bude a přijde zajisté pro nás, jen tu buďme,“ řekla Maruška. —
A tedy čekaly a z dlouhé chvíle jedly zase jahody ze žbánku, až byly žbánky
prázdné, — musely je tedy zase naplnit, a tak jim ušla chvíle. Než začalo se
stmívat, přestal tlukot palice a dětem bylo ouzko, i vzaly žbánky a šly hledat
otce. —“Slunéčko se níží, k večeru se blíží, táto, pojďte domů!“ volaly lesem;
ale žádného ohlasu neslyšely. „To jsme už, milý Honzíčku, zabloudily a tatínka
nenajdeme; musíme tu zůstat přes noc,“ řekla Maruška; ona byla starší a
moudřejší. — „Ale já se bojím,“ Honzíček na to. — „No, tedy počkej, já vylezu
na strom, jestli uvidím nějaké světlo, a v tu stranu bychom se potom dali,“
těšila ho Maruška a hned taky na strom lezla. — Se stromu dívala se kolem
dokola, když viděla zdaleka světýlko, zavolala na Honzíčka, aby se už nebál,
slezla dolů, a v tu stranu, kde světlo viděla, se daly. I přišly z lesa ven, na
zelenou louku; na té louce viděly hezkou chaloupku a ta chaloupka byla
perníková. Šly až k okénku, koukly dovnitř a viděly tam sedět starou bábu a
dědka. — „Počkej,“ řekl Honzíček, „já vlezu na střechu, ulomím kus perníčku a
budem se mít dobře.“ — „A jestli na nás přijdou,“ Maruška se strachovala — ale
Honzíček byl už na střeše a loupal perníček a Marušce dolů házel. — I poslala
bába dědka, aby se šel podívat, že se jí zdá, jako by někdo loupal perníček.
Šel dědek ven a ptá se: „Kdopak to na mé střeše loupá perníček?“ — „I ne
dědečku, to větříček,“ tenkým hláskem odpověděla Maruška pod oknem — a dědek se
spokojil. Děti se byly najedly a pod oknem se uhnízdily k spánku. — Ráno si
vlezl zase Honzíček na střechu, aby si uloupnul kus perníčku, a bába zase
poslala dědka se podívat. — Maruška chtěla zase dědečka odbýt, ale on je viděl
a šel to bábě povědít. — „Chutě Honzíčku, musíme utéct, sice bude s náma zle,“
volala Maruška na Honzíčka, neboč slyšela, jak bába dědka posílá, aby jí ty
děti přivedl, že si je upeče. — Honzíček skočil se střechy, Maruška ho chytla
za ruku, a utíkaly, co mohly a kam je oči vedly, a dědek hnal se za nima, ale
že byl tlustý a nemotorný, nemohl jim přece stačit. Než nebyly by mu ty dětičky
utekly, kdyby se tu byla pojednou žena nevyskytla na lenném poli. „Prosím vás,
panímámo, povězte nám, kudy bychom se daly; zlý dědek z perníkové chaloupky nás
honí, chtějí nás upéct, že jsme jim kousek střechy ulouply.“ — “Tuto se dejte
do lesa, tou cestičkou, však já dědka zdržím,“ řekla plečka a ukazovala dětem
do lesa. — Děti utíkaly dále, a za chvíli přiběhl dědek a silně si odfukoval. —
„Osobo,“ ptal se plečky, „neviděla jste tudy jít děti?“ — „Pleju len,“
odpověděla žena, jako by mu byla nerozuměla. „Osobo, já se vás ptám, jestli
jste tudy viděla jít děti?“ — „Až vypleju a uzraje, budem trhat.“ —“Osobo,
rozumějte pak, ptám se vás, jestli jste viděla tudy jít děti?“„Až vytrháme,
budem drhnout semeno a pak len močit.“ — „Osobo, cožpak nerozumíte, ptám se
vás, viděla-li jste tudy jít děti?“ „Po vymočení prostírat a v peci sušit.“ —
„Osobo, vy jste snad hluchá, ptám se vás, viděla-li jste tudy jít děti?“ „Nu, a
po vysušení budem třít a po vytření vochlovat.“ — „Osobo, neslyšíte, ptám se
vás, viděla-li jste tudy jít děti?“ „Tak; nu a po vochlování budem nadívat na
kužele a příst.“ — „Osobo, co mi do toho, ptám se vás, viděla-li jste tudy jít
děti?“ „Až na předem pěkných tenkých podvazků, budem soukat.“ —“Osobo, osobo,
ptám se vás, viděla-li jste tudy jít děti?“ „Až nasoukáme, budem tkát pěkné tenké
plátno.“ — „Osobo, co je mi do plátna, ptám se vás, viděla-li jste tu jít
děti?“ — „Až utkáme, budem bílit, až vybílíme, budem stříhat a šít košile,
košilky, pleny a vínky, sukně a zástěrky.“ —“Osobo, cožpak si na uších sedíte,
ptám se vás, viděla-li jste tudy jít děti?“ – „A tak, co s tím budem dělat? –
Nu budeme se do toho odívat a nosit se čistě bílé.“ – „Osobo, prosím vás,
neviděla jste tudy jít děti?“ – „Až to roztrháme? – Nu, pak to podpálíme,
uděláme z toho troud. Nu, do troudu budeme pak křesat tak dlouho, dokud vydá
živou jiskřičku a boží ohníček ho nestráví. Boží ohníček rozejde se v dým, dým
pak v povětří, a to je konec mojí řeči.“ – „Osobo, já se vás na to neptal, ptám
se vás, neviděla-li jste tudy jít děti?“ – „Děti, nu, to jste měl hned říct,
bodejť neviděla, ba viděla, šly tamtudy tou cestičkou po polích, a přímo k tomu
potoku, co ty vrby jsou. Ale už je nedohoníte, skákaly jako poštolky,“ při těch
slovích ukázala žena dědkovi na opačnou stranu, kudy byla dříve děti poslala.
Dědek to poznal, zlostí odplivnul a zpátky domů šel, a když odešel, i žena z
pole zmizela, a děti přišly domů.</p>

<p class=e-bookprozatext>(Aneb jak se jindy vypravuje, octnula se ta žena za
utíkajícími dětmi, a když se jich na všecko vyptala, vzala je za ruku a vedla
domů. – To byl duch jejich nebožky matky. – Když je přivedla domů k tatíkovi,
pravila: „Jakube, vedu ti tvoje děti, zabloudily, dej si na ně pozor!“ – Jak
slyšel Jakub své nebožky ženy hlas, padl s pláčem na kolena a děti objímal; na
macechu zlou ale padl takový strach, že utekla ze dveří a nikdy více se
nevrátila. Otec pak se svými dětmi žil pokojně.)</p>

<p class=e-booknadpis2><a name="_Toc340849057">Pohádka o kohoutkovi a o
slepičce</a></p>

<p class=e-bookprozatext>„Studánko, studánko, dej mi krůpěj vody mému
kohoutkovi; on se na kopečku dáví, zdvíhá vzhůru nohy.“</p>

<p class=e-bookprozatext>Studánka odpoví: „Vody tobě nedám, až mně přineseš s
lípy lísteček.“</p>

<p class=e-bookprozatext>Slepička lípě dí: „Lípo, lípo, dej lístek studánce,
studánka dá vody mému kohoutkovi.“</p>

<p class=e-bookprozatext>Lípa slípce praví: „Nedám ti lísteček, až mi od
švadleny přineseš šáteček.“</p>

<p class=e-bookprozatext>Slípka běží, švadlenu prosí: „Švadleno, švadleno, dej
lípě šáteček, ona dá lísteček, studánka vodičky.“</p>

<p class=e-bookprozatext>Švadlena opět dí: „Nedám ti šáteček, až přineseš
hedvábí od královny Sáby.“</p>

<p class=e-bookprozatext>Slepička běží k Sábě, žádá: „Králičko, Sabičko, dej mi
hedvábíčko, ať je dám švadleně, švadlena šáteček, lípa lísteček, studánka
vodičky.“</p>

<p class=e-bookprozatext>Králička slípce praví: „Nedám hedvábíčko, až mi dáš od
ševce překrásné střevíce.“</p>

<p class=e-bookprozatext>Slípka běží k ševci, praví: „ševče, ševče, dej této
králičce překrásné střevíce; ona dá mi hedvábíčko, hedvábí – šáteček, šáteček –
lísteček, lísteček studánce a studánka dá vody.“</p>

<p class=e-bookprozatext>Švec slípce odpoví: „Nedám ti střevíce, pokud
nepřineseš štětiny od svině.“</p>

<p class=e-bookprozatext>Slípka běží, prosí: „Svině, svině, dej ševci Štětiny,
on mi dá střevíce, dám je té králičce, králička dá hedvábí, švadlena šáteček,
lípa lísteček, studánka vodičky.“</p>

<p class=e-bookprozatext>Svině slípce dí: „Nedám ti štětiny, až mi dáš od
mlatců vydrolené zrní.“</p>

<p class=e-bookprozatext>Slípka běží, prosí: „Mlatci, mlatci, udělte mi zrní,
ať dám této svini, ona dá štětiny, švec dá střevíce, králička hedvábí, švadlena
šáteček, lípa lísteček, studánka vodičky.“</p>

<p class=e-bookprozatext>Mlatci slípce praví: „My nedáme zrní, až nám od
šafářky přineseš smetany.“</p>

<p class=e-bookprozatext>Slípka běží k šafářce, žádá: „Šafářko, šafářko, dej
mlatcům smetany, oni dají zrní, zrní dáme svini, svině dá štětiny, štětiny
střevíce, střevíce králičce, králička hedvábí. Hedvábí šáteček, šáteček
lísteček, lísteček studánce a studánka dá vody – vody kohoutkovi, který zdvíhá
nohy.“</p>

<p class=e-bookprozatext>Šafářka slípce praví: „Nedám ti smetany, až z pole
přineseš velkou plachtu trávy.“</p>

<p class=e-bookprozatext>Než to všecko slepička sběhala a snesla a nazpět k
ubohému kohoutkovi od studánky drobet vody přinesla, nalezla jej již mrtvého.</p>

<span style='font-size:11.0pt;font-family:"Book Antiqua";mso-fareast-font-family:
"Times New Roman";mso-bidi-font-family:"Times New Roman";mso-ansi-language:
CS;mso-fareast-language:CS;mso-bidi-language:AR-SA'><br clear=all
style='page-break-before:always'>
</span>

<p class=e-booktirautoradlo>Božena Němcová</p>

<p class=e-booktirautoradlo>Národní báchorky a&nbsp;pověsti&nbsp;II</p>

<p class=e-booktiracitacetext>&nbsp;</p>

<p class=e-booktiracitacetext>Vydala <span class=e-booktirtexttunchar>Městská
knihovna v&nbsp;Praze</span></p>

<p class=e-booktiracitacetext>Mariánské nám. 1, 115 72 Praha 1</p>

<p class=e-booktiracitacetext>&nbsp;</p>

<p class=e-booktiracitacetext>V&nbsp;MKP 1. vydání</p>

<p class=e-booktiracitacetext>Verze 1.1 z 30. 8. 2012</p>

</div>

</body>

</html>
